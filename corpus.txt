Turkijos vadovas Recepas Tayyipas Erdoganas (Redžepas Tajipas Erdoganas) pirmauja sekmadienį surengtuose prezidento rinkimuose, pranešė valstybinė žiniasklaida.
Remiantis balsavimo rezultatais, gautais suskaičiavus 27 proc. balsų, už R. T. Erdoganą balsavo daugiau nei 58 proc. rinkėjų.
Artimiausias jo kandidatas, sekuliariosios Respublikonų liaudies partijos (CHP) atstovas Muharremas Ince (Muharemas Indžė) surinko 27 proc. balsų.
R. T. Erdoganui rinkimuose reikia surinkti daugiau nei 50 proc. balsų, jeigu jis siekia pergalės pirmajame ture.
Mažiau balsų surinko nacionalistinės partijos „Iyi“ („Gerai“) atstovė Meral Aksener (Meral Akšener) ir Selahattinas Demirtasas (Selachatinas Demirtašas) iš prokurdiškos Demokratinės liaudies partijos.
Sekmadienį Turkijoje vyko ir parlamento rinkimai. Remiantis duomenimis, gautais suskaičiavus apie 10 proc. balsų, juose smarkiai pirmauja R. T. Erdogano Teisingumo ir plėtros partija, greičiausiai vėl iškovosianti daugumą parlamente.
Turkijos prezidentas rinkimuose susidūrė su agresyvia M. Ince kampanija.
„Tikiuosi geriausio mūsų šaliai“, – atvykęs balsuoti sakė M. Ince, pakvietęs šalininkus praleisti naktį Turkijos rinkimų komisijos būstinėje Ankaroje tam, kad balsų skaičiavimas būtų sąžiningas.
Stambule balsuoti atvykęs su žentu, šalies energetikos ministru atvykęs R. T. Erdoganas teigė bestikintis didelio rinkimų aktyvumo, kuris įrodytų „brandžią Turkijos demokratiją“.
CHP sekmadienį pranešė nustačiusi balsavimo pažeidimus pietrytinėje Sanliurfos provincijoje, nors šalies prezidentas tvirtino didelių problemų nematantis.
„Aš apginsiu jūsų teises. Visi mes norime sąžiningos konkurencijos. Nebijokite ir netikėkite demoralizuojančiais pranešimais“, – po balsavimo sakė M. Ince.
R. T. Erdogano politika skatino didžiulius pokyčius Turkijoje nuo tada, kai jo islamiškoji partija pirmą kartą laimėjo rinkimus 2002-aisiais po daugelio meto sekuliariųjų politikų dominavimo. Visgi kritikai kaltina 64-ių prezidentą žmogaus teisių apribojimais ir autokratiniais valdymo metodais.
Nors R. T. Erdoganas dominavo tradicinės Turkijos žiniasklaidos eteryje, M. Ince kampanijos metu į mitingus pritraukė didžiules žmonių minias, įskatant šeštadienį įvykusią šimtatūkstantinę demonstraciją Stambule.
Naujasis Turkijos prezidentas bus pirmasis, įgausiančias didesnes galias po Konstitucijos pataisų, priimtų per 2017 metų balandį vykusį referendumą.
Balsuodamas R. T. Erdoganas sakė, jog šie pokyčiai rodo „demokratinę revoliuciją“, nors jo oponentai Konstitucijos pataisas vertino skirtingai.
Turkijoje nuo 2016 metų nepavykusio perversmo yra įvesta nepaprastoji padėtis. Po pučo buvo suimti tūkstančiai žmonių, o Turkijos pareigūnų veiksmai ir retorika nulėmė pratesnius šalies santykius su Vakarais.
R. T. Erdoganas ir jo partija nuo atėjimo į valdžią laimėjo keliolika rinkimų, bet dabar jie vyksta augant nerimui dėl prastėjančios ekonominės padėties.
Jai smarkiai pakenkė infliacija – Turkijos lira šiais metais prarado 25 proc. savo vertės, lyginant su Jungtinių Valstijų doleriu.
„Į kiekvienus rinkimus aš ateinu turėdamas viltį. Šiais metais aš turiu kur kas daugiau vilties, bet pamatysime“, – sakė Stambule balsavusi Hulya Ozdemiral (Hulija Ozdemiral).
Parlamento rinkimuose kritiškai svarbūs bus kurdų mažumos balsai. Jeigu prokurdiškoji Demokratinė liaudies partija peržengs 10 proc. balsų barjerą ir pateks į parlamentą, R. T. Erdogano partijai bus sunku užsitikrinti daugumą.
Kurdų partijos kandidatas S. Demirtasas rinkimų kampaniją organizavo iš kalėjimo kameros, jis buvo įkalintas po 2016 metų nesėkmingo perversmo.
Balsavęs iš kalėjimo šiaurės vakarų Edirnės regione, S. Demirtasas tviteryje parašė: „Linkiu, kad kiekvienas panaudotų savo balsą šalies demokratijos ir ateities vardan“.
Rinkimų dieną gatvėse dirba daugybė pareigūnų, vien Istambule viešąsias vietas saugo apie 38 tūkst. policininkų.
Per artimiausius 5-6 metus reikia sukaupti rezervą, kad mūsų socialinės apsaugos sistema 15 metų galėtų funkcionuoti neigiamoje aplinkoje, kitaip gresia rimtos pasekmės. Dėl to, žvelgdamas į demografines tendencijas, perspėja Lietuvos socialinių tyrimų centro Darbo rinkos tyrimų instituto vadovas prof. Boguslavas Gruževskis.
Lietuvos demografijos forume „Ar vėl tapsime 3 milijonų šalimi?“ kalbėjęs mokslininkas akcentavo, kad gyvenimo senėjimo tendencijos yra stebimos visoje Europoje, kuri ir taip yra labiausiai senstanti pasaulio dalis.
„Lietuva dar nėra blogiausioje padėtyje, bet padėtis keičiasi sparčiausiai kartu su Latvija. Visai neseniai, 2013 m., buvome labai arti vidurkio pagal vyresnio amžiaus žmonių dalį, šitie skaičiai ženkliai pablogėjo“, – konstatavo B. Gruževskis.
Jei išsilaikys tokios tendencijos, pasak mokslininko, tikėtinas scenarijus – darbo vietų ir mokesčių mokėtojų praradimas. Tokiu būdu kenčia viešieji finansai ir socialinės apsaugos sistemos tvarumas.
Darbo rinkos tyrimų instituto vadovas pasakojo, kad pensinio amžiaus žmonių skaičiaus augimas tęsis iki 2042 metų. Stebimas jaunimo, vaikų iki penkiolikos metų skaičiaus mažėjimas. Šiuo metu skaitlingiausia gyventojų grupė yra 53-57 metų amžiaus.
„Reiškia, didžiausia problemos prasidės, kai šita grupė pasieks pensinį amžių. Tai bus po aštuonerių metų. Nors realiai problemos prasidės anksčiau, kai žmonės , kuriems šiandien 58-62 metai, pradės eiti iš darbo rinkos, pasieks pensinį amžių, o juos keis grupė, kuriai šiandien 13-17 metų, tai yra mažiausiai skaitlinga grupė.
Plius šita amžiaus grupė artės prie darbingo amžiaus, pateks į 20-35 m. jaunimo kategoriją, kuri pasižymi aukščiausiu migraciniu intensyvumu. Maža to, kad jų yra mažai, bet jie dar ir labiausiai išvyksta“, – tendencijas pasakojo B. Gruževskis.
„Jeigu kalbame, kad neprarasime lėšų, tai yra nesąmonė. Jei sakai, kad neprarasime, tai kalbame apie praeitį – toks žmogus turi išeiti iš kambario. Čia turi kalbėti tik tie, kurie kalba, kiek mes turime per artimiausius penkerius-šešerius metus sukaupti rezervą, kad po to neigiamoje aplinkoje funkcionuotume 15 metų“, – sakė B. Gruževskis. Pasak jo, ši krizė užsitęs, kol jo karta pasitrauks iš šio pasaulio.
„Tada viskas baigsis gerai. Todėl, jaunime, jūsų laukia aukso amžius. Aš jus sveikinu. Bet dar turite palaukti, mes gal dar užsibūsime. Investuojame į savo sveikatą“, – sukeldamas juoką auditorijoje, kalbėjo B. Gruževskis.
Pasak jo, jei per artimiausius penkerius-šešerius metus nesuformuosime pertekliaus, kuris kol kas formuojasi, būsime duobėje.
„Tada nebus į ką pažiūrėti – tik vištos, ožiai ir ožkos“, – kalbėjo B. Gruževskis.
Mokslininkas atkreipė dėmesį, kad gimstamumo rodikliai galėtų būti didesni Lietuvoje, bet vien tai problemos nesprendžia. Nes realiai nepakanka tų žmonių, kurie galėtų vaikus gimdyti.
Dar viena didelė problema, pasak jo, yra emigracija. Kasmet Lietuva dėl didesnio mirtingumo nei gimstamumo praranda dešimt tūkstančių, o dėl didesnės emigracijos nei imigracijos – 20 tūkst. žmonių.
B. Gruževskis atkreipė dėmesį, kad 2030 m. Lietuvoje vienam išlaikomam žmogui teks mažiausiai dirbančiųjų visoje Europos Sąjungoje
„Viskas gali keistis, pirmiausia, gali keistis su emigracija, tai yra valdomas procesas“, – sakė B. Gruževskis.
Pasak mokslininko, laikantis tokioms tendencijoms, galimas darbuotojų trūkumas visuose lygmenyse, taip pat ir valstybės tarnyboje. Kvalifikuotų darbuotojų trūksta jau dabar.
Trūkstant darbo išteklių bus sunkiau pritraukti investicijas. Mažėjant darbuotojų, tai yra, vartotojų, stos vartojimas, mažės mokesčių mokėtojų, taigi – ir valstybės biudžetas, bus mažiau galimybių finansuoti viešąsias paslaugas, augs socialinė įtampa, pasakojo B. Gruževskis.
„Todėl labai protingai reikia dirbti dabar, kol yra kam mokėti ir atlyginimai didėja“, – kalbėjo mokslininkas.
Pasak jo, svarbiausia dabar kalbėti yra apie ekonominį patrauklumą. Tai yra Finansų, Ūkio, Žemės ūkio ministerijų atsakomybė.
„Tai jie pirmiausia turi kalbėti, kaip pasikeis investicinis patrauklumas, perskirstymas socialiniams tikslams. Jeigu šitas nesikeis, viskas, ką čia kalbu, neturi prasmės. Nebus patrauklių darbo vietų, nedidės atlyginimai, pusės to, ką kalbėsiu, negalėsime įgyvendinti. Čia yra laisva rinka. Jeigu žmonės nematys patrauklumo, nepasiliks, neinvestuos“, – sakė B. Gruževskis.
Pasak jo, svarbu didinti Lietuvos darbo rinkos patrauklumą imigrantams.
„Pamirškime, kad tai yra reemigrantai. Reemigrantams Lietuvos darbo rinka dar nėra patraukli. Turime dirbti tam tikslui. Bet šiandien ji patraukli silpnesnių šalių piliečiams, pirmiausia, iš Ukrainos“, – sakė B. Gruževskis.
Taip pat, pasak jo, reikia kalbėti apie socialiai atsakingą mokesčių sistemą.
„Socialiai atsakinga mokesčių sistema. Kaip matote, šiandien suvokimo neturime. Vieni traukia į save, vėl kalbame apie kažkokias lubas, kažkokį tinkamą pinigų neapmokestinimą. Žaiskime toliau, prisižaisime. O paskui jau neturėsime tokios galimybės. Galite pradėti skaičiuoti dienas, valandas, kol prasidės masinis žmonių išėjimas į pensijas“, – sakė B. Gruževskis.
Jis taip pat atkreipė dėmesį į bendrojo ugdymo sistemos problemas.
„Emocinis nusivylimas praktiškai yra bendrojo ugdymo sistemos rezultatas. Tiek jau to tie pažymiai – pas mus patyčios labiausiai paplitusios mokykloje“, – sakė B. Gruževskis.
Pasak jo, tam, kad 2050 m. vėl mūsų būtų trys milijonai, šiandien emigracija turėtų sumažėti iki 15 tūkst., o imigracija padidėti nors iki 35 tūkst.
„Naujų technologijų panaudojimas, vyresnio amžiaus žmonių integracija ir imigracija – trys kryptys, kurios kompensuotų anksčiau išvardintas problemas. Problema yra rimta, bet nebeviltiška. Kiekviename etape galima veikti, bet reikia veikti labai atsakingai, priimti sprendimus ir neieškoti durnių ir savo interesų“, – sakė B. Gruževskis.
Susisiekimas traukiniais tarp Prancūzijos ir Jungtinės Karalystės tuneliu, jungiančiu abi šalis, sekmadienį buvo pristabdytas dėl elektros tiekimo trikdžių, pranešė traukinių ir tunelių operatorės.
Eismas buvo sustabdytas apie vidudienį sekmadienį, nutrūkus elektros energijos tiekimui Prancūzijos terminale, AFP agentūrai pranešė tunelio operatorės „Eurotunnel“ atstovas. Informaciją patvirtino ir bendrovė „Eurostar“, kuri tviteryje pranešė atšaukianti kelis traukinius iš Briuselio į Londoną ir iš Paryžiaus į Londoną, taip pat priešingomis kryptimis.
Palangoje šurmuliuojant pirtininkų festivaliui, savo palapines ir prekystalius ištiesė ir prekybininkai. Mugėje buvo galima rasti įvairių, pirčiai reikalingų priemonių ir aksesuarų, tačiau daugelio akį patraukė nedidelė palapinė su užrašu „Juodasis česnakas“.
Prie nedidelio stalo česnaką peiliu pjausčiusi Bronė Janiškienė visus praeivius kvietė paragauti neįprasto skonio ir išvaizdos česnakų. Tai juodi česnakai, nors, kol nesupjaustyti, atrodo beveik kaip įprasti.
„Juodieji česnakai atkeliavo iš toli, ir Rytų, – DELFI pasakojo B. Janiškienė. – Žinau, kad gaminamas ir Ispanijoje. O ar Lietuvoje dar kas nors gamina, nežinau, tik girdėjau, kad galima keliose vietose įsigyti parsiųsto iš kitų šalių.“
Bronė pasakojo, kad juoduosius česnakus ruošia pati, su vyru Romualdu. „Fermentuojame paprastą žieminį česnaką. Česnakai fermentuojami mėnesį laiko tam tikroje temperatūroje ir drėgmėje, kad neišdžiūtų, neperkaistų ir neatvėstų, – ruošimo eigą vardijo pašnekovė. – Jame esantys cukrūs fermentuojasi ir jis tampa toks.“
Česnako skiltelės fermentavimosi metu pajuoduoja ir suminkštėja, nors lukštas pasikeičia visai nežymiai.
Kol kalbėjomės su B. Janiškiene, prie jos prekystalio priėjo brandaus amžiaus pora. Moteris nedrįso pirma ragauti, tad ragino vyrą. Šis, paragavęs gabalėlį česnako, kiek susiraukė, tada drįso ir žmona. Ši naują skonį palydėjo kur kas malonesne veido išraiška.
B. Janiškienė pasakojo, kad juodieji česnakai stiprina imunitetą, gerina kraujagyslių ir širdies veiklą, tačiau įvardijo ir keistą poveikį jos pačios plaukams: „Mano kirpėja pastebėjo, kad plaukuose atsirado juodų sruogų, klausė, ar dažiau, bet ne, aš tiesiog kas rytą valgau juodus česnakus.“
Patarimų, kaip dažnai reiktų valgyti juodąjį česnaką, norint sustiprinti imunitetą, moteris nedalijo, tik prasitarė, kad pati valgo kasdien tik todėl, kad jai patinka jo skonis. „Valgau ir su duona, ir su kiaušiniu. Jis tinka net su desertais“, – tvirtino B. Janiškienė.
Juodojo česnako skonis iš tiesų neprimena įprasto česnako. Juodasis gerokai minkštesnis ir saldesnis.
Juodųjų česnakų fermentavimu moteris pradėjo užsiimti kartu su vyru Romualdu. „Vyras labai domėjosi, skaitė, reikėjo šiek tiek dėl sveikatos, taip tą česnaką ir atradome“, – pasakojo Bronė.
Į mugę moteris išsiruošė pirmą kartą. „Tiesiog pristatinėjame jį žmonėms, duodame paragauti, stebime, ar žmonės domisi, ar patinka. Ir reakcijų sulaukiame įvairių, kai kurie labai nori pasisodinti, – šyptelėjo B. Janiškienė. – Juk neišdygs.“
Ar daug reikėjo investuoti į tokį verslą? „Taip, nes reikėjo pagaminti įrangą, o ir fermentuojasi visą mėnesį, tad kainuoja ir elektra“, – teigė šiaulietė ir pridūrė, kad nefermentuoja česnakų nuolatos, tik pasiruošia jų prieš muges.
Vieną tokio česnako galvutę mugėje buvo galima įsigyti už 2 eurus.
Tiesa, Lietuvoje yra vietų, kur galima įsigyti tokių česnakų, tačiau dauguma jų – atvežti iš kitų šalių. „Buvo, kad mus susirado mergina, atėjo ir iš karto sakė, kad žino jo naudą, jos tėtis sveikuolis. Sakė, kad siunčiasi česnakus internetu, tačiau brangiai kainuoja, – kalbėjo Bronė. – Kiti klientai pirko ir į Angliją vežėsi, jie taip pat buvo girdėję ir ragavę.“
Ir ant duonos, ir į faršą
Panaršius internete galima rasti įvairių vietų, i kur parsisiųsti ir kur įsigyti užsienyje fermentuotų česnakų. Taip pat ir patarimų, kaip jį valgyti.
Kone paprasčiausias būdas – tepti ant skrudintos duonos. Vietoje sviesto česnaku užteptą duoną galite paskaninti sūrio ar kiaušinio riekele. Česnaką rekomenduojama valgyti ir su baltuoju sūriu.
Fermentuotus česnakus galima smulkinti ir kaip prieskonį maišyti į faršą, kurį ketinate kepti. Jo skonis dera ir su avinžirnių užtepėle ar sultiniu ir grybais.
Turkijos rinkimų komisijos pirmininkas sekmadienį paskelbė, kad pareigūnai ėmėsi „būtinų iniciatyvų“ po pranešimų apie pažeidimus rinkimų apylinkėse Turkijos pietryčiuose.
Sekmadienį socialinėje žiniasklaidoje paskelbtuose klipuose, regis, matyti prie balsadėžės Suručo mieste Šanliurfos provincijoje besigrūdantys rinkėjai. Rinkimų komisijos pirmininkas Sadi Guvenas (Sadis Giuvenas) sakė, kad buvo pradėtos „administracinės ir baudžiamosios“ procedūros.
Jis paragino vyriausybės darbuotojus nepamiršti, kad jie yra „valstybės tarnautojai“, o „kokios nors politinės partijos darbuotojai“.
JAV prezidentas Donaldas Trumpas „netolimoje ateityje“ gali susitikti su Rusijos vadovu Vladimiru Putinu, interviu televizijai pareiškė JAV valstybės sekretorius Mike'as Pompeo.
Ketvirtadienį Baltieji rūmai pranešė, kad Nacionalinio saugumo patarėjas Johnas Boltonas (Džonas Boltonas) kitą savaitę vyks į Maskvą aptarti tokio susitikimo galimybės.
„Ambasadorius Boltonas planuoja vykti į Maskvą sekmadienį ar pirmadienį. Jis susitiks su savo kolega, ir, mano manymu, tikėtina, kad po šio susitikimo prezidentas Trumpas netolimoje ateityje susitiks su savo kolega," – televizijai MSNBC sakė M. Pompeo. Šio penktadienį įrašyto interviu stenogramą šeštadienį paskelbė Valstybės departamentas.
„Nežinau, kokia bus prezidento darbotvarkė," – pridūrė jis.
Tokios aukšto lygio derybos atsidurtų po didinamuoju stiklu, nes Vašingtone tebesitęsia tyrimas dėl galimo Rusijos kišimosi į 2016-ųjų JAV prezidento rinkimus bei įtariamo Maskvos susimokymo su D. Trumpo kampanija.
Pats JAV prezidentas ne kartą neigė šiuos įtarimus.
Anksčiau šį mėnesį V. Putinas pareiškė esąs pasirengęs susitikti su savo kolega amerikiečiu, kai tik Vašingtonas bus tam pasirengęs. Pasak Rusijos vadovo, jųdviejų susitikimas galėtų įvykti Vienoje.
Santykiai tarp Vašingtono ir Maskvos yra įtempti dėl minėto tyrimo Rusijos kišimosi į rinkimus klausimu ir D. Trumpo sprendimo pasitraukti iš Irano branduolinio susitarimo.
Pastarąjį kartą V. Putinas ir D. Trumpas buvo trumpam susitikę 2017-ųjų lapkritį Vietname, per Azijos ir Ramiojo vandenyno šalių ekonominio bendradarbiavimo (APEC) viršūnių susitikimą.
Ukrainos vakaruose kaukėti asmenys užpuolė romų stovyklą, kur nužudė žmogų ir sužeidė dar keturis, tarp jų vaiką, sekmadienį pranešė policija.
Incidentas įvyko po virtinės teisių gynėjų pasmerktų išpuolių prieš romų bendruomenes Ukrainos sostinėje Kijeve ir Lvovo bei Ternopilio miestuose.
Grupė kaukėtų asmenų romų stovyklą Lvovo pakraštyje užpuolė vėlai šeštadienį, naujienų agentūrai AFP telefonu sakė policijos atstovas Jaroslavas Trakala.
24 metų vyras mirė nuo durtinių žaizdų, o dar trys žmonės, įskaitant 10-metį romų berniuką ir 30 metų moterį, atsidūrė ligoninėje.
Policija pranešė jau sulaikiusi septynis užpuolikus ir organizatorių. Kol kas neaišku, ar jie priklauso kokioms nors radikalioms grupėms.
Per balandžio mėnesio incidentą Kijeve neonacių grupė sudegino vienos romų bendruomenės palapines, o moteris ir mažus vaikus vaikė akmenimis bei paprikiniu purškalu.
Policija nepradėjo jokio tyrimo dėl užpuolimo Kijeve, nes nė vienas užpultasis neparašė pareiškimo, pranešė šalies žiniasklaida.
Neonacių grupė C14 socialiniame tinkle „Facebook“ paskelbė filmuotą medžiagą, kurioje matyti, kaip jos nariai dalyvauja užpuolime Kijeve, ir pažadėjo surengti daugiau atakų.
Birželio viduryje teisių gynimo grupės paragino Ukrainą ištirti išpuolius prieš romus ir pasmerkė „kone visiško nebaudžiamumo atmosferą“ šioje Vakarų remiamoje valstybėje.
Laiške nurodoma, kad kelios radikalios grupės, tarp jų C14 ir ultranacionalistų judėjimas „Pravyj sektor“ („Dešinysis“ arba „Teisusis sektorius“), šiemet įvykdė mažiausiai dvidešimt kelias atakas ar puldinėjimus, o valdžia kol kas nesureagavo į daugumą šių incidentų.
Ukrainoje gyvena maždaug 48,5 mln. žmonių, tarp jų – maždaug 260 tūkst. romų.
Neseniai patvirtintas Jungtinių Valstijų valstybės sekretorius Mike'as Pompeo patvirtino, kad vasario pradžioje JAV per didelį mūšį Sirijoje nukovė kelis šimtus rusų, skelbia „The Business Insider“.
„Sirijoje prieš kelias savaites rusai priėjo liepto galą, – sakė M. Pompeo. – Buvo nukauta keli šimtai Rusijos piliečių.“
Apie Vagnerio grupę imta kalbėti 2014 metais, kai jos samdiniai, prieš atsirasdami Sirijoje, kovojo Rusijos remiamų separatistų pusėje Rytų Ukrainoje.
Nors apie šią samdinių kompaniją žinoma nedaug, manoma, kad ji veikia mažiausiai trijose šalyse.
Šią kompaniją esą pasamdė Sirijos valstybės kontroliuojama naftos kompanija „General Petroleum Corp“, norėdama, kad samdiniai padėtų iš „Islamo valstybės“ atsikovoti naftos ir dujų telkinius ir juos saugotų. Teigiama, kad už tai Vagnerio grupė gauna 25 proc. pajamų iš naftos ir dujų pardavimo, skelbia agentūra „The Associated Press“.
Beje, rusų žurnalistas, kuris prisidėjo prie straipsnio apie tai, kaip JAV vasario pradžioje nukovė šimtus rusų samdinių, neseniai žuvo mįslingomis aplinkybėmis iškritęs iš balkono.
Skelbiama, kad samdiniai buvo nusiųsti į Sudaną „dėl konflikto su Pietų Sudanu“. Tikslas buvo karine prasme padėti Sudano prezidento Omaro al Bashiro vyriausybei bei išsiderėti naudingų sąlygų rusų kompanijoms, sakė S. Suchankinas.
Samdiniai taip pat saugo aukso, urano ir deimantų kasyklas, atskleidė S. Suchankinas, pridūręs, kad pastarosios kasyklos yra „pats svarbiausias šalies turtas“.
Verta paminėti, kad Hagos karo nusikaltimų tribunolas dar 2009 metais išdavė O. al Bashiro arešto orderį dėl nusikaltimų žmogiškumui.
Anot eksperto, Vagnerio grupės samdiniai CAR turi tą pačią misiją: apsaugoti svarbias kasyklas ir remti vietos valdžią.
„Rusijos instruktoriai, apmokantys mūsų pajėgas, smarkiai padės mums kovoti su banditais“, – Rusijos valstybinei žiniasklaida balandžio pradžioje sakė CAR prezidentas Faustinas-Archange'as Touadera.
„Rusijos privatusis sektorius taip pat nori investuoti į šalies infrastruktūrą ir švietimą“, – skelbia Rusijos žiniasklaida.
Manoma, kad artimiausiu metu Vagnerio grupės samdinių gali atsirasti arba jų jau yra ir kitose šalyse.
„Potencialiai tai gali įvykti Balkanuose, jeigu kiltų koks konfliktas, – mano S. Suchankinas. – Rusai 1991 metais siuntė samdinių į Bosniją. Tai gali įvykti nors ir dabar, jeigu tik prasidėtų neramumai.“
Vagnerio samdiniai taip pat gali artimiausiu metu būti pasiųsti į Libiją, Laisvosios Europos radijui kovą sakė vienas Vagnerio grupės vadų.
Bulves ar ryžius pakeitus ankštiniais augalais, galima daugiau nei 20 procentų sumažinti gliukozės kiekį kraujyje, parodė pirmasis tokio pobūdžio Gvelfo universiteto tyrimas.
Pusę ryžių porcijos pakeitus lęšiais, gliukozės kiekis kraujyje sumažėja iki 20 procentų. Lęšiais pakeitus bulves, gliukozės kiekis kraujyje gali sumažėti net iki 35 procentų, rašoma sciencedaily.com.
Mokslininkai pamatavo gliukozės kiekį tyrimo dalyvių kraujyje prieš pradedant valgyti ir praėjus dviem valandoms po valgio. Visas procesas buvo pakartotas valgant bulves ir jų mišinius su lęšiais.
„Sumaišėme lęšius su bulvėmis ir ryžiais, nes žmonės paprastai nevalgo vienų ankštinių ir verčiau renkasi juos sumaišytus su kitais produktais. Tad norėjome, kad tyrimo rezultatai tai atspindėtų“, – aiškina tyrimo autoriai.
Kraujyje esanti gliukozė susideda iš virškinimo proceso metu kraujyje susidarančio cukraus ir priklauso nuo to, kiek suvartojamame maiste yra krakmolo.
Ankštiniai augalai gali sulėtinti virškinimo procesą ir krakmole esančio cukraus išsiskyrimą į kraują, o galiausiai ir sumažinti gliukozės kiekį kraujyje, aiškina A. Duncan.
Per 100 metų lietuvių požiūris, vertybės ir elgesys gerokai pasikeitė. Tą sako pastebintis ir 79-erių kunigas Antanas Saulaitis, kuris baigiantis Antrajam pasauliniam karui su šeima išvyko iš Lietuvos ir beveik 50 metų gyveno kitapus Atlanto.
- Antanai, ko gero, nesuklysiu sakydama, kad turėjote progą iš arti susipažinti su labai skirtingomis kartomis: jūsų tėvai gyveno karo sąlygomis, jūs pats, nors ir augote JAV, esate sovietmečio kartos atstovas, o dabar nemažai bendraujate su jau laisvoje Lietuvoje gimusiais žmonėmis. Ar jūs pastebite šių kartų skirtumus?
- Tie, kurie patyrė karą – nesvarbu, ar jie buvo Lietuvoje, ar kaip mūsų šeima per karą atsidūrė Vokietijoje, ar dar kur nors kitur – į Lietuvą ir valstybinius, tautinius dalykus žiūri labai šiltai, patriotiškai. Jiems Lietuva labai reikšminga.
Vėlesnioji karta, kuri užaugo sovietmetyje, labai įvairi: vieni tėvai namuose palaikė konservatyvų žvilgsnį į gyvenimą, tikėjimą, Lietuvą, lietuviškumą, sąžiningą darbą ir t.t., o kiti dėl įvairių priežasčių nuo savo šaknų atitrūko ir neturi prisirišimo prie šios žemės, prie kultūros.
O jauniausioji karta mane labai gąsdina, nes dvyliktokų vis paklausiama, ar jie liks Lietuvoje, ar vyks kur nors kitur, ir didesnė dalis nori gyventi užsienyje. Jiems jau pripūsta, kad ten bus išgelbėjimas ir išganymas, ir kad jie nėra atsakingi už tą šalį, kurioje gimė ir augo. Toks požiūris nei krikščioniškas, nei pilietiškas.
Apie siekį išgyventi, abejingumą ir prailgintus mokslo metus
- Kaip jūs pats atsimenate savo tėvų kasdienybę, su kokiomis problemomis jie kovojo?
- Karo metu jiems reikėjo išlikti gyviems ir, svarbiausia, užauginti savo vaikus. Vaikai yra didžiausias tėvų turtas. Kaip ir įvairių šalių didžiausias turtas yra jų žmonės. Pavyzdžiui, Olandija vis sako: mes neturime žemės išteklių, visokių iškasenų, bet mūsų didžiausias lobis yra žmonės. Ar kada nors Lietuvoje girdėjote pasakymą, kad mūsų didžiausias turtas yra žmonės? Niekas to nesako...
- Kokias vertybes jums ugdė tėvai? Kokių dalykų svarbą pabrėždavo?
- Kai yra įmanoma, dalintis su kitais ir padėti kitiems. Tvirtai ir vieningai laikytis šeimoje ar draugų kompanijoje. Elgtis sąžiningai ir teisingai. Ne tik elgtis, bet ir pastebėti, suprasti, kas yra teisinga, o kas – ne. Gerbti visokius žmones, ar jie būtų vargdieniai, ar juodi, ar balti, ar dar kokie nors.
- Paminėjote, kad jūsų vaikystėje buvo pabrėžiama tarpusavio bendrumo, solidarumo svarba. Kaip jums atrodo, ar dabar lietuviai solidarūs vienas kitam?
- Ne tiek. Ne. Yra tokių giminių, kurių nariai labai artimi, bet yra kitų, kuriems nei šilta, nei šalta. Apskritai maža suvokimo, kad čia mūsų gyvenamoji vieta ir reikia stengtis, kad čia būtų geriausia.
- Jums atrodo, kad lietuviams trūksta iniciatyvos?
- Taip, žinoma. Sovietai viską užnuodijo, visą bendruomeniškumą, kuris pasaulyje labai svarbus. Dabar politikai visokius dalykus sprendžia, o žmonės išsižioję klauso, kas vyksta. Labai geras pavyzdys – mokslo metų pratęsimas. Apie tai buvo pranešta mokslo metų pradžioje, bet normalūs žmonės pasaulyje tokius sprendimus suplanuoja prieš trejus ar penkerius metus. Dabar sako – nuo kitų metų dar ilgės. Kažkas ne taip, nes didžioji sesuo, ministrė, daugiau žino už tuos, kurie augina vaikus. Aš sakau labai žiauriai, bet žmonės jaučiasi taip lyg neturėtų jokios įtakos. Įtakos gali turėti tik jei pažįsti mero pusbrolį, verslininką, advokatą ar kažką kitą. O su eiliniu žmogumi nesiskaitoma ir tai yra baisu.
Kalbos, kuriose nėra žodžio „ačiū“ arba kur dingo lietuvių dėkingumas
- Jūsų tėvai išgyveno karą. Nepriklausomos Lietuvos karta tokių išgyvenimų jau negali suvokti, nes tai jau per daug tolima. Kas tokiomis sąlygomis padėdavo išlaikyti žmogiškumą?
- Turbūt suvokimas, kad reikia rūpintis ne tik savimi, bet ir kitais. Juk nesėdi ir nesakai, kad viskas, jau išsigelbėjau, jeigu dega namas ir jame yra žmonių. Eini žiūrėti, kaip gali tuos kitus iš ten ištraukti. Tas pats yra per karą, per kokias nors epidemijas, tai padėjo išgyventi ir Sibiro tremtiniams. Jie galvojo, kaip vienas kitą palaikyti, kaip vaikus išlaikyti gyvus. Jeigu tėvai mirdavo ar žūdavo, žmonės paimdavo ir augindavo net kitos tautybės vaikus kaip savo. Žmogaus širdyje yra stipresnis instinktas gyventi ir padėti kitiems gyventi, nei žudyti, naikinti.
- Tai buvo tarsi šioks toks savęs pamiršimas ir susikoncentravimas į kitus, aplink esančius?
- Taip, bet tai nereiškia, kad reikia save paneigti ir skriausti. Pasidalinti duona su kitu nereiškia, kad save skriaudi. Tiesiog atlieki tą seserišką, brolišką ar motinišką darbą.
- O dabar žmonės per daug susikoncentravę į save?
- Kaip jums atrodo, ar nepriklausomos Lietuvos karta su dėkingumu žiūri į tai, ką paveldėjo?
- Ne. Žmonės, kurie dirba su gimnazistais, su studentais, sako, kad ši karta niekam nėra dėkinga. Jau iš krikščioniškos pusės dėkingumas yra pagrindinė dorybė, bet ir žmogiška prasme tai labai svarbu. Ačiū už šią dieną, kaip šiandien gražu, saulė šviečia, liepos kvepia. Bet jiems atrodo, kad viskas jiems priklauso – tėvai turi tą daryti, mokykla ar universitetas privalo tą daryti, valdžia turi tą daryti. Nėra kam dėkoti.
- Bet šią kartą augino žmonės, kurie, kaip jūs sakote, buvo dėkingi už labai paprastus, kasdienius dalykus. Kaip nutiko, kad dėkingi žmonės išaugino nedėkingą kartą?
- Aš nesuprantu. Yra kalbų, kuriose nėra žodžio „ačiū“. Pavyzdžiui, Afrikoj. Todėl, kad yra toks stiprus solidarumas, kad savaime suprantama, kad jeigu aš turiu ką valgyti, dalinuosi su kitais. Jeigu nueinu medžioti, aš pats net nevalgau, ką sumedžiojau, bet išdalinu visiems kitiems. Tai yra toks gyvenimo būdas, kur nereikia dėkoti.
O pas mus gimsta vaikelis ir ką mama vis daro? Teta kažką jam duoda, o mama klausia: ką reikia sakyti? Vaikas sako – ačiū. Savaime nesako. Tai yra kažkokia paslaptis, kurios aš negaliu įminti, bet vis apie tai pagalvoju. Jie ne iš blogos valios nėra dėkingi, kažkas jų nepamokė arba neparodė pavyzdžio.
Apie motinystę, karališkąją šeimą ir tarpusavio lenktynes
- Kad jau prakalbome apie mamas, kaip jums atrodo, moterų požiūris į motinystę yra pasikeitęs?
- Kadangi dabar žmonės galvoja, kad gali apskaičiuoti, kiek turės vaikų, kitaip į juos žiūri. Ir jeigu nenori, tai jų tiesiog atsikrato be didelių bėdų, išskyrus tai, kad vėliau graužia sąžinė.
Gimdoma mažiau vaikų. Močiutės turėdavo po 12 vaikų. Man atrodo, kad gerą pavyzdį rodo Anglijos princas ir hercogienė, juos labai mėgsta amerikiečiai. Jie susituokė ir per ketverius metus susilaukė trijų vaikų. Tai labai gražus pavyzdys – dabar einame auginti šeimą.
- Ar galėtumėte prisiminti, kokia buvo jūsų mama ir palyginti su dabartinėmis mamomis? Jaučiasi kažkokie skirtumai?
- Mes daug dalykų darėme kartu – tvarkėmės namuose, visuomenėje dalyvaudavome kaip šeima. Buvo kitaip. Dabar matai tokių mamų ir tėvų, kurie labai sielojasi dėl kiekvieno vaiko atodūsio ir dėl to, ar jis bus geriausias mokinys vaikų darželyje, o gal bus tik antroje ar trečioje vietoje.
- Jūsų tėvai sielojosi dėl tokių dalykų?
- Ne. Jie tik norėjo, kad gerai mokytumėmės. Bet niekada nesakė, kad – o, nesi pirmas visoje gimnazijoje, jau viskas prarasta.
- Jūs manote, kad dabar atsirado kažkokio lenktyniavimo kasdieniuose dalykuose?
- Labai daug. Bent čia, Vilniuje, tai tikrai jaučiasi. Lietuvos krepšininkai būtinai turi būti patys geriausi pasaulyje. Jeigu jie iš 200 valstybių yra tik 13 vietoj, tai tokia komanda neturi jokios vertės. Toks savotiškas žmonių žvilgsnis.
- Kaip jums atrodo, kodėl žmonės pradėjo varžytis tarpusavyje?
- Nes visiems šiame pasaulyje neužtenka vietos. Saulės neužtenka. Reikia sau iškovoti kuo didesnį plotą.
- Esate sakęs, kad kai grįžote iš JAV 1997 m. žmonės atrodė labai baikštūs ir išsigandę. Ar tai jau praėjo?
- Aš manau, kad kažkas dar yra likę. Gal ne taip ryškiai, bet visas sovietmetis, nacių laikai sukūrė netvirtumo, nestabilumo jausmą.
- Kaip manote, ar nepriklausomos Lietuvos kartos žmonėse vis dar yra sovietmečio paliktų įspaudų?
Dabartinė valdžia Lietuvoje, aišku, nėra tokia baisi kaip sovietmečiu. Jokiu būdu. Bet ta žmonių nuotaika nėra tokia šviesi, kokios norėtųsi ir kokia galėtų būti be didelių pakeitimų, tik su tam tikra sąmone.
- Jūs nebuvote Lietuvoje okupacijos metais, iš arti nematėte sovietinių represijų siaubo. Ar kada nors susimąstėte, koks dabar būtumėte žmogus, jei su tėvais nebūtumėte išvykę iš Lietuvos?
- Aš apie tai pagalvoju dar ir dabar, nes negali žinoti, koks būtum. Gal su tokiu pat uolumu būtum daręs, ką darė daugybė žmonių ne tik Lietuvoje, bet ir kitur bendradarbiaudami su sovietais ar su naciais, ar dar su kuo nors.
- Ar jūs jaučiate požiūrių skirtumą tarp savęs ir tų žmonių, kurie liko čia, kurie pragyveno sovietmetį?
- Taip. Tai yra visai kitokia patirtis, nes aš nuo 10 metų augau laisvoje šalyje, kur buvo daug teigiamo požiūrio į žmonių gyvenimą, į galimybes, supratimo, kad visi turime bendrą atsakomybę vietoj to, kad – mes nieko negalime pakeisti, visi kiti kažką daro, o mums tik reikia kaip nors išlikti gyviems. Normali, laisva valstybė žmones padaro teigiamais, o kur yra baudžiava, ten žmonės yra spaudžiami ir tas liūdesys įlenda į visą kūną, į visą dvasią.
Žmonės, kurie čia augo, irgi pastebi skirtumus tarp čia augusių vaikų ir tremtinių vaikų. Jie sako, kad ne tremtinių vaikų požiūris yra pozityvesnis. O tremtinių vaikai sako – nu taip jau yra, nieko nepakeisi. Nes tremtyje gali nertis iš kailio, bet tik tiek gali padaryti, negali kažko pakeisti.
- Kartais sakoma, kad sovietmečiu lietuviai išmoko kaupti ir vogti. Ar galima sakyti, kad šis laikotarpis sulaužė žmonių moralę?
- Taip, žinoma. Jeigu reikia vogti, kad pragyventum arba išsilaikytum, tai kaip ir nėra nuodėmė, nors žmogus ir jaučiasi blogai. Yra daugybė pasakojimų apie tremtį, kur mama turi savo vaikus siųsti vogti bulvių iš kolūkio Sibire, nes kitaip jie numirtų. Bet ji visą gyvenimą mokė vaikus, kad vogti negalima, o dabar prašo vogti. Tai sulaužo vientisumą.
Nustebino ligoninės personalo elgesys arba kodėl lietuviai neprisistato
- Dabar jau nemažai pradėjome kalbėti apie lietuvių emocijas.
- Vis dažniau atkreipiamas dėmesys, kad lietuviai nemoka reikšti emocijų, kad nesikreipia pagalbos ir viena iš versijų, kodėl taip nutiko, istorinis kontekstas. Sakoma, kad karo ir sovietmečio kartos buvo susikoncentravusios į išgyvenimo ar buitinius klausimus, todėl apie emocijas net nebuvo kalbama. Ar jus patį tėvai mokė dalintis savo jausmas?
- Nemanau, kad pasisodino ir sakė – dabar gali ką nors jausti. Bet nebuvo tokių dalykų, kad negalima pykti, reikšti savo minčių, nusišnekėti, kai esi supykęs.
- Buvo populiarus pasakymas „berniukai neverkia“. Esate tai girdėjęs?
- Aš esu girdėjęs, bet aš esu verkęs. Ir nesigėdijau. Bet kad lietuviams, ypač vyrams, labai sunku reikšti jausmus, tai taip. Jie net nežino, kaip vadinasi tie jausmai. „Bendrakeleivių“ (šeimos ir asmens saviugdos centras, padedantis išgyvenantiems skyrybas – DELFI) psichologės turi visą lapą, kur tie jausmai surašyti, ir kai kurie žmonės pirmą kartą pamato, kad yra toks jausmas.
- Galima sakyti, kad negebėjimas kalbėti, o kartais ir pažinti jausmų yra karo, o vėliau ir sovietmečio pasekmė?
Apie savižudybes ir nesuvokiamą kunigų elgesį
- Viena skaudžiausių mūsų problemų yra savižudybės. Kartais mėgstama piktai ir paviršutiniškai pasakyti, kad – ai, dabar žmonės neatsparūs problemoms, silpni.
- Čia ne silpnumo dalykas. Nuo savižudybių miršta žmonės, kurie turi tokį skausmą, kurio negali atlaikyti. Tai nereiškia, kad jis nori mirti, bet nori pabėgti nuo to vidinio skausmo. Koks jis bebūtų, kaip iš šalies atrodytų, bet jis nori, kad nebeskaudėtų.
- Atrodytų, kad gyvename aukso amžiuje – šalis laisva, gali siekti savo tikslų, kilti karjeros laiptais, kurti šeimą ir t.t. Iš kur atsiranda toks didelis skausmas?
- Tai labai susiję su santykiais tarp žmonių. Baisu sakyti, bet dabar įprasta, kai vaikai mokykloje tyčiojasi vieni iš kitų. Ir kai yra per daug, tai yra per daug.
Savižudybės yra labai aktualus klausimas ir kaip žmonės į tai žiūri – vengia tos šeimos, šeima nešiojasi tokią kaltę ilgą laiką. Kartais kunigai net nelaidoja ar nepalydi į šermenis. Tai yra kažkas baisaus.
- Ar savižudybių problema buvo tokia aktuali ir jūsų kartai?
- Buvo, bet tai nebuvo visuomeninė problema, nebuvo tiek daug savižudybių. Ji nebuvo tiek aprašyta, buvo labiau nuslėpta, žmonės tai savo širdy nešiojo. Bet JAV visus laidojo vienodai, o Lietuvoje dar iki šiol yra kunigų, kurie nelaidoja, nepalydi. Tai yra nusikaltimas, nes bažnyčia pasikeitė prieš 120 metų.
- Ar Lietuvoje iš tiesų pasikeitė bažnyčia? Ar ji tikrai tapo mažiau konservatyvia?
- Pasikeitė. Pasikeitė požiūris į skyrybas, į antras šeimas, į įvaikinimą, į moterų dalyvavimą bažnyčioje. Visi tie dalykai normaliam pasaulyje vystosi. Bet kai kurie dalykai bažnyčiai vis dar nesuprantami. Jeigu mes draugiškai elgsimės su žmonėmis, kurie skiriasi, ir žiūrėsim, kaip jiems padėti, tai bažnyčios požiūriu reiškia, kad mes pritariame skyryboms. O kadangi bažnyčia nusistačiusi prieš skyrybas, tai paliekame žmones plūduriuoti vietoj to, kad paimtume už rankos ir žiūrėtume, kaip jiems galime padėti.
Priežastis, kodėl anksčiau šeimos mažiau skyrėsi
- Anksčiau šeima buvo viena pagrindinių vertybių. Neretai tai buvo varomoji jėga, kuri padėdavo žmonėms išgyventi sunkiausiomis sąlygomis. O dabar kas antra šeima skiriasi. Kur įvyko lūžis?
- Šeimos nebėra tokios, kurių nariai vieni kitus labai palaiko, visi gyvena kaime, visi pažįstami. Nebėra to žmonių tinklo. Dabar kiekviena šeimynėlė yra pati sau šiame pasaulyje. Plūduriuoja kaip atskiri vienetai. Socialinis tinklas yra daug silpnesnis.
Be to, žmonės dabar ilgiau gyvena. Anais laikais, prieš 120–130 metų, nereikėjo skyrybų, nes vedybinio gyvenimo vidurkis buvo 12 ar 16 metų, kol vienas numirdavo. Dabar yra 40 metų. Jaunas vyras vedė savo princesę, gražuolę, o po 40 metų žiūri, kad ji yra ragana, o jis – senas krienas. O iš tikrųjų tai yra tie patys žmonės.
Aš dirbu su „Bendrakeleiviais“, padedu saviugdos ir psichologijos būreliuose. Žmonės nejaučia tvirtumo dėl bendros ateities, kad dabar mudu susituokėme ir einame visą gyvenimą kartu. Vis lieka galvoje klaustukas ar paukščiukas, kad jei neišeis, tai išsiskirsim. Tai kartais gali ir suveikti.
- O anksčiau to klaustuko galvoje žmonės neturėjo, nepasilikdavo sau tokios opcijos?
- Aš manau, kad ne. Ir šiandien yra jaunų porų, kuriuos matai ir žinai, kad jie bus kartu. Juos sutinki po 20–30 metų ir jie, kaip ir pirmą dieną, žino, kad yra vienas kito ir vienas kitam.
- Bet šiandien žmonės neturi niekam laiko, kartais net kurti šeimą, atostogauti. Ar ankstesnės kartos taip pat susidūrė su šia problema?
- Manau, kad ne. Ir viską suspėdavo. Aš apie save galvoju. Kai būdavom gimnazistai arba studentai, tiek daug buvo visokių reikalų: reikėjo studijuoti, mokytis, buvo visokios draugystės, užsiėmimai, pareigos namuose. Tais laikais nebuvo telefonų, važinėdavai autobusais ar eidavai pėsčias kilometrų kilometrus ir visi viską suspėdavome. O dabar...
- Tai kur dingo tas mūsų laikas?
- Jau yra apie tai parašytų knygų. Pirmykštės tautos, kurios iš viso neturi skaičių, turi vienas, du, daugiausiai – trys, viskuo pasirūpina: turi namus, turi valgyti, turi gimines, šventes kaip normalūs žmonės. Ir jiems viskam užtenka laiko. Jie turi laiko vienas kitam, vaikams, artimiesiems. O mes nespėjame. Tie skaičiai, laikrodžiai padaro mus priklausomais.
- O gal tiesiog ne į tuos dalykus koncentruojamės – dabar labai svarbi tapo karjera, pinigai?
- Aš manau. Bet gal viską reikia daryti su saiku. Ne praturtėti ir dar praturtėti, ir dar praturtėti, bet padėti savo šeimai ir dar kažkam. Aš pažįstu ir jaunų tėvų, kuriems dabar gal jau ir apie 50 metų, kurie nusprendė, kad daugiau nebekils karjeros laiptais, nes nebeturi laiko žmonai ir vaikams. Visa šeima susėda ir nusprendžia, kad tėtė liks koks nors vidurinio lygio vadovas, kad turėtų šeimos gyvenimą. Bet tai jau sąmoningas pasirinkimas.
- Kaip jums atrodo, ar dabar daug žmonių sugeba taip sąmoningai pasirinkti, ar visgi daugiau yra fanatiško karjeros siekimo?
- Turbūt daugiau įsitraukimo į karjerą ar verslą, ar dar kažką, ką žmogus daro. Tas sąmoningumas, atitrūkimas nuo savęs ir pasižiūrėjimas iš šono į savo gyvenimą yra vienas svarbiausių dalykų. Reikia mokėti pažiūrėti į save iš šalies lyg būtum artimas, bet ne pats. Ir tada pamatai, kad gal čia aš negerai darau arba pasikeitė kažkokios mano vertybės.
- Antanai, jūs sakote, kad neturėjote telefonų, bet bendravote daugiau, socialiniai ryšiai buvo stipresni. Dabar mes turime visas galimybes bendravimui, bet ryšys tarp žmonių silpsta. Kaip atsirado toks paradoksas?
- Nežinau. Daugybė to bendravimo būdavo ne su vienu žmogumi. Nebuvo taip, kad aš turiu 20–30 draugų ir telefonu ar internetu susirašinėju su kiekvienu atskirai. Buvo mūsų kaimas, mūsų gatvė, mūsų daugiabutis, skautų būrelis, moterų draugija, šokių grupė ir bendravimas vydavo su visa grupe.. Dabar labai daug bendraujama atskirai. Būna net juokingų nuotraukų, kai visa 6 narių šeima sėdi prie stalo – tėvas, motina, senelis, 3 vaikai – ir visi žiūri į telefonus. Jie yra visi kartu, bet jų ten nėra.
- Kaip manote, ar socialiniai tinklai pavertė žmonių bendravimą mažiau tikru?
- Čia kaip su visais dalykais. Viskas priklauso nuo to, kaip juos naudoji. Seniau visi važinėdavo autobusais ar traukiniais, krūvos žmonių kartu, dabar dažniau važiuoja automobiliais. Atskirai. Kaip vienuoliai. Kas rytą į darbą važiuoja šimtai tūkstančių vienuolių.
Socialiniais tinklais galima susitarti kažką daryti – visokie boikotai arba susibūrimai siekiant kažką palaikyti, arba gelbėti, arba padėti šeimai, kurios namas sudegė, sužinoti apie kitus žmones pasaulyje. To anksčiau nebuvo, o dabar pasaulis pasidarė mažesnis. Tai priklauso, kaip juos naudosi, ar bendruomeniškumo, atsakomybės ugdymui, ar tik šiaip sau kaip bitė po gėlytes skraidysi ir viskas.
Per sprogimą Zimbabvėje, nugriaudėjusį per valdančiosios partijos ZANU-PF mitingą, prezidentas Emmersonas Mnangagwa (Emersonas Mnangagva) nenukentėjo, bet buvo sužeistas vienas iš dviejų šalies viceprezidentų, šeštadienį vakare pranešė valstybinė televizija.
„Gavome žinią, kad per sprogimą buvo sužeisti viceprezidentas Kembo Mohadi (Kembas Mohadis), ZANU-PF pirmininkė Oppah Muchinguri-Kashiri (Opa Mučinguri-Kaširi) ir politikos komisaras Engelbertas Rugeje (Engelbertas Rugedžė)", – sakoma „Zimbabwe Broadcasting Corporation“ (ZBC) pranešime.
Tuo tarpu pats prezidentas, kalbėdamas apie sprogimą antrajame pagal dydį šalies mieste Bulavajuje, užsiminė, kad atakos taikinys buvo jis.
„Aš pripratęs prie tokių bandymų, – pirmą kartą komentuodamas šeštadienio ataką sakė E. Mnangagwa. – (Kažkas) sprogo už kelių colių nuo manęs, bet mano laikas dar neatėjo.“
Zimbabvės televizijos reportaže iš sprogimo vietos buvo galima matyti chaosą bei medikų pastangas išgelbėti sužeistuosius, susirinkusius į prezidento palaikymo renginį Bulavajo mieste.
Prezidento atstovas patvirtino, kad šalies lyderis sprogimo metu nenukentėjo ir po sprogimo buvo nugabentas į saugią vietą.
E. Mnangagwa Bulavajuje rengė palaikymo mitingą prieš prezidento rinkimus liepos 30 dieną.
Šie rinkimai bus pirmieji nuo to laiko, kai praėjusių metų pabaigoje iš posto buvo nuverstas ilgametis Zimbabvės lyderis Robertas Mugabe (Robertas Mugabė).
E. Mnangagwai šie rinkimai bus labai svarbūs – po perversmo valstybės vairą perėmė būtent jis, bet iki šiol politikas per rinkimus dar negavo mandato valdyti šalį.
Jis pažadėjo surengti laisvus ir sąžiningus rinkimus bei gerinti Zimbabvės santykius su kitomis valstybėmis.
Vokietijos vakaruose esančiame Vupertalio mieste per sprogimą kelių aukštų pastate buvo sužeisti 25 žmonės, keturi iš jų – sunkiai, pranešė policija.
Pranešime sakoma, kad sprogimas nugriaudėjo šeštadienį prieš pat vidurnaktį. Po galingo trenksmo išsigandę žmonės iš aplinkinių pastatų puolė į gatvę.
Sprogimas buvo toks galingas, kad sunaikino pastato mansardą ir tris viršutinius aukštus, pranešė naujienų agentūra DPA.
Tada keliose skirtingose namo vietose kilo gaisras; ugniagesiams buvo sunku jį gesinti, nes pastato dalys nuolat griuvo.
Ugniagesiams iš pastato vidaus pavyko išgelbėti keturis sunkiai sužeistus žmones, kurie buvo nuvežti į ligoninę. Dar 21 žmogus nukentėjo nesunkiai; medicininė pagalba jiems buvo suteikta įvykio vietoje.
Policija sekmadienį nurodė, kad vis dar bandoma suvaldyti gaisrą ir kad pareigūnai tiria sprogimo priežastis. Paklausti, ar sprogimas galėtų būti susijęs su terorizmu, pareigūnai nekomentavo.
Taip pat buvo sunaikintas vienas netoliese stovėjęs automobilis, ant kurio užkrito langų rėmai.
Sekmadienį darbuotojai rinko iš gatvės plytas ir baldus, o policininkai aiškinosi, pro kur būtų galima įeiti į pastatą ieškoti viduje įstrigusių žmonių.
Sprogimo vieta dabar atrodo kaip didžiulis tarpas daugiabučių eilėje miesto Langerfeldo rajone.
Diena po Joninių nakties šalyje bus drėgna ir vėsi, panašūs orai išsilaikys ir savaitės pradžioje, tačiau antradienį jau galime tikėtis daugiau vasariškos šilumos, LRT RADIJUI sako sinoptikas Vytautas Sakalauskas.
Sekmadienį pragiedrulių žadama nedaug, vėl neišvengsime lietaus visoje šalyje. Numatomi vidutinio intensyvumo lietūs. Rytų Lietuvoje kai kur palis smarkiai, kiek mažiau lietaus bus vakariniame šalies pakraštyje. Diena bus vėsi – temperatūra sieks 14–18, pietų ir vakarų rajonuose šils iki 19 laipsnių šilumos.
Pasak sinoptiko, kita savaitė prasidės panašiais orais. Pirmadienį protarpiais palis, vėjas bus nestiprus, besikeičiančios krypties, 4–9 m/s. Šilumos antplūdžio nesitikima – naktį temperatūra sieks 7–12, dieną – 15–19 laipsnių šilumos.
Nuo antradienio lietaus dar bus daugelyje rajonų, tačiau lis neintensyviai. Sinoptiko teigimu, naktį dar vyraus neaukšta temperatūra – 7–12, tačiau dieną sulauksime jau šiltesnių orų – šils iki 18–23 laipsnių.
Anot sinoptiko, dar šiltesnių ir sausesnių orų galima tikėtis savaitės viduryje.
Seimas šią savaitę sutiko svarstyti „tvarkiečių“ parengtas pataisas, kurios kai kuriems ūkininkams leistų naminės degtinės gamybą.
Pritariančiųjų, kad tokios pataisos būtų svarstomos, atsirado beveik visose frakcijose, taip pat ir valdančiojoje Lietuvos valstiečių ir žaliųjų sąjungos frakcijoje.
„Iš esmės departamento pozicija – kad šitas projektas prieštarauja vykdomai alkoholio kontrolės naujai politikai. Iš tikrųjų daug naujų priemonių įsigaliojo nuo sausio 1 dienos ir dabar visos pajėgos skirtos tam, kad tinkamai įgyvendintume priimtas nuostatas. Iš esmės toks pasiūlymas prieštarauja Alkoholio kontrolės įstatymo tikslui, prieštarauja valstybės alkoholio kontrolės politikos principams, kurie nukreipti į alkoholinių gėrimų prieinamumo mažinimą, nes šito projekto tikslas kaip tik yra prieinamumo didinimas“, – BNS sakė NTAKD direktoriaus pavaduotoja Gražina Belian.
Anot jos, šiuo metu mažesnio alkoholio vartojimo siekiama subalansuotai: tiek draudimais ir kontrole, tiek prevencinėmis priemonėmis.
„Aš manyčiau, kad šiandien taikoma tikrai subalansuota politika, negalima sakyti, kad mes tik kontroliuojame ir viską tvarkome policinėmis priemonėmis. O šitas projektas, mūsų vertinimu, tikrai iškreipia visą siekiamybę“, – sakė G. Belian.
Pasak departamento atstovės, projekte dėl naminės degtinės legalizavimo trūksta nuostatų dėl kontrolės, o be jų galimos liūdnos pasekmės.
„Projekte neapgalvotas nei reguliavimo, nei koks nors priežiūros mechanizmas. Tiesiog būtų suteikiama teisė tam tikriems ūkininkams gaminti 65 proc. stiprumo alkoholį, veikla pagal projektą nebūtų licencijuota. Klausimas kyla apskritai dėl laboratorinių tyrimų, kas užtikrins kontrolę, kur bus skaitliukas, nes numatyta 1 tūkst. litrų riba, kokia bus apskaita, kokia bus produktų sauga? Iš tikrųjų tai būtų akcizinė prekė, kaip jie akcizą mokės? Iš tikrųjų šitas projektas kelia daugiau klausimų negu pateikia atsakymų. Ir tikrai pasekmės galėtų būti liūdnos tokių dalykų“, – sakė G. Belian.
„Nepaisant Alkoholio kontrolės įstatymo reikalavimų ir Baudžiamajame kodekse numatytų griežtų bausmių namų gamybos stiprių alkoholinių gėrimų gamyba vyksta didžiuliais mastais, dažnai gaminami ir realizuojami ne tik sveikatai, bet ir gyvybei pavojingi alkoholio produktai. Į šalį plūsta alkoholio kontrabanda, veikia pogrindiniai „pilstuko“ fabrikėliai, todėl nuodijami šalies žmonės ir valstybės biudžetas dėl nelegalios veiklos negauna pajamų dėl nesumokamo akcizo ir pridėtinės vertės mokesčio. Priėmus įstatymo projektą atsiras tam tikra galimybė kontroliuoti stiprių namų gamybos alkoholinių gėrimų gamybos ir pardavimo procesus“, – aiškina pataisų rengėjai.
Šiuo metu Lietuvoje draudžiama gaminti namų gamybos alkoholinius gėrimus, išskyrus fizinių asmenų asmeniniam naudojimui (ne parduoti) gaminamus natūralios fermentacijos alkoholinius gėrimus, ne stipresnius kaip 18 laipsnių (alų – ne stipresnį kaip 9,5 laipsnio).
Už pataisas po pateikimo šią savaitę balsavo septyni „tvarkiečiai“, keturi Liberalų sąjūdžio frakcijos atstovai, 14 „valstiečių“ (prieš buvo 11, o 15 susilaikė), devyni konservatoriai (vienas susilaikė), du Lietuvos socialdemokratų partijos frakcijos atstovai (po vieną susilaikė ir balsavo prieš), vienas Lietuvos socialdemokratų darbo frakcijos atstovas (du susilaikė). Balsavusiųjų už nebuvo Lietuvos lenkų rinkimų akcijos-Krikščioniškų šeimų sąjungos frakcijoje (vienas balsavo prieš, du susilaikė).
Šeštadienį, apie 8.40 val., Utenos r., ties Narkūnų kaimu, dviračiu važiavęs vyras (gim. 1961 m.) partrenkė pėsčiąją (gim. 1936 m.), kuri po medikų apžiūros, išleista.
Prancūzijos prezidento Emmanuelio Macrono reitingas toliau smunka ir jau pasiekė žemiausią lygį per jo buvimo prezidentu laiką, rodo viešosios nuomonės apklausa, kurią atliko tyrimų grupė „Ifop“. Apklausos rezultatus sekmadienį skelbia savaitraštis „Le Journal du Dimanche“.
Apklausos duomenimis, tik 40 proc. prancūzų pareiškė esantys „patenkinti“ prezidento veikla, - arba vienu procentiniu punktu mažiau nei prieš mėnesį. Tuo tarpu 58 proc. respondentų buvo nepatenkinti 40-mečiu šalies lyderiu, gegužę šis rodiklis siekė 57 proc.
Daugiausia teigiamai prezidento veiklą vertinusių prancūzų buvo 2017 m. birželį, tuomet jį palaikė 64 proc. prancūzų.
Tyrimo duomenimis, ypač daug nepatenkintų E. Macronu prancūzų pastebima tarp pagyvenusių žmonių (vyresnių nei 65 metų) - jo populiarumas šioje grupėje per mėnesį smuko nuo 46 iki 38 proc.
Apklausa parodė ir sumažėjusį šalies premjero Edouard`o Philippe`o populiarumą - nuo 45 proc. gegužę iki 42 proc. birželį. Apie savo nepasitenkinimą premjeru pareiškė 54 proc. prancūzų. Didžiausio populiarumo premjeras buvo sulaukęs praėjusių metų birželį ir liepą - tada jį atitinkamai palaikė 64 ir 56 proc. gyventojų. Dabar, kaip ir Prancūzijos prezidento, premjero populiarumo rodiklis žemiausias.
Apklausa, kurioje dalyvavo 1963 prancūzai, vyresni nei 18 metų, buvo atliekama internetu ir telefonu, birželio 15-23 dienomis.
Birželio 23 d., apie 11.23 val., taksi vairuotojas Klaipėdos policijai pranešė ant galinės automobilio sėdynės aptikęs maišelį su baltais milteliais, įtaria, jog tai narkotikai ir maišelį galėjo palikti keleiviai.
Patrulių ekipažui nuvykus adresu, kur buvo išlaipinti paskutiniai taksi klientai, pareigūnai paskambino taksi kvietusiai merginai. Šiai išėjus į laiptinę, dalinės apžiūros metu jos rankinėje rastas popieriaus lankstinukas su gelsvos spalvos medžiaga, įtariama, jog tai gali būti narkotikai.
1997 m. gimusi mergina sulaikyta ir uždaryta laikino sulaikymo patalpose.
Joninių naktis Vilniuje buvo nerami. Dažniausiai policijos radijo eteryje paryčiais tampa tylu, tik retkarčiais pasigirsta vienas kitas pranešimas. Bet šįkart ramybės eteryje nebuvo visą naktį. Joninių naktį su vienu Vilniaus policijos patrulių ekipažu (kuriame buvo ir Jonas) praleido DELFI žurnalistas.
Vilniuje beveik visą naktį lijo, gal todėl apie 23 val. prie stoties klientų lūkuriavo vos pora prostitučių. Sodų g. prie jų sustojus patruliams, viena iš moterų puolė džiaugsmingai sveikintis. Ji buvo ką pradėjusi „darbą“ ir gražinosi, tvarkėsi šukuoseną. Moteris prajuokino netikėtu klausimu pareigūnui: „Tu man pasakyk kaip vyras - geriau su palaidais ar su surištais plaukais?“.
Apie 23.30 val. policija gavo pranešimą, kad iš „Akropolio“ aikštelės išvažiavo „Hyundai“, kurį vairuoja girtas vyras. Kol Šeškinėje nurodytą automobilį rado patruliai, vairuotojas jau buvo spėjęs padaryti dvi avarijas - atsitrenkė į bordiūrą, paskui į stulpą, bet važiavo toliau. Jis buvo sustabdytas Šeškinės g.
Maždaug tuo pačiu metu, apie 23.40 val., kitame miesto krašte buvo sulaikytas dar vienas Ukrainos pilietis.
Ir šiuo atveju buvo gautas piliečio pranešimas, kad „Opel Vectra“ vairuotojas yra girtas. Pareigūnai nurodytą automobilį sustabdė S. Dariaus ir S. Girėno g., priešais Patrulių rinktinės būstinę. Šiam ukrainiečiui (gim. 1991 m.) irgi nustatytas sunkus girtumas - 2,54 prom.
Užsienietis nepateikė automobilio dokumentų, nes nežinojo, kur jie yra. Tada jis paskambino savo tautiečiui „Opel“ savininkui. Netrukus šis atėjo lydimas moters. Abu irgi neblaivūs.
Atėjusysis iškart ėmė kalbinti patrulius specifinėmis Rusijos ir Ukrainos teisėsaugininkų frazėmis (pvz., išgirdęs, kad jo bičiulis sulaikytas todėl, kad vairavo girtas, pasitikslino: „T.y. vairavo transporto priemonę būdamas apsvaigęs nuo alkoholio?“). Pasiteiravęs, kas „grupės vyresnysis“, pateikė automobilio dokumentus. Maža to, nieko nesakydamas ir nepaleisdamas iš rankų jis ėmė demonstruoti Ukrainos policininko pažymėjimą. Bet mūsų pareigūnams tai nepadarė nė mažiausio įspūdžio: „Ką čia rodai? Staigiai patrauk iš akių!“. Mūsų pareigūnų nesuminkštino nė sovietmečiu trenkiantis kreipinys „draugas policininke“.
Tuo metu tarnybiniame automobilyje uždarytas „Opel“ vairuotojas ėmė daužytis. Atidarius dureles, girtas sulaikytasis ėmė pasipiktinęs šaukti: „Ką aš blogo padariau?!“. Kadangi vyras nenurimo, jį teko surakinti antrankiais.
Ir šiam, ir Šeškinėje sulaikytam vairuotojui pradėti ikiteisminiai tyrimai dėl vairavimo, kai girtumas viršija 1,50 prom.
Joninių naktį Vilniuje gauta daug pranešimų apie muštynes. Buvo smurtaujama ir namuose, ir gatvėse, ir užeigose. Mušėsi ir užsieniečiai.
Mergina parašė pareiškimą. Patruliai agresyvų baro klientą išvežė į komisariatą. Pakeliui sulaikytasis tyčiojosi iš pareigūnų mažų algų ir gyrėsi „aš nedirbu, bet duonai užtenka“.
Po pusvalandžio pagalbos paprašė pagyvenusi moteris, kuri svečiavosi pas draugą (buvusį bendraklasį), o tas ją nei iš šio, nei iš to primušęs. Vyras neigė mušęs, bet moters paakys stipriai ištinęs. Tiesa, vyras irgi gavęs kailin - apdraskytas. Paklaustas, kas apdraskė, paaiškino: „Šita katė“.
Abu buvo smarkiai girti. Dėl ko kilo konfliktas, tą naktį liko neaišku. Tiesa, įsiutusi moteris prisipažino, kad draugas ją nervina pasakodamas apie savo buvusią žmoną ir meilužes.
Vežamas į komisariatą vyriškis sakė vadovavęs sovietmečiu garsiai Vilniaus diskotekai „Amicus“, pasakojo apie pažintis su garsiais žmonėmis.
Apie 3.15 val. buvo gautas pranešimas, kad Žirmūnų g. esančioje „Laimos smuklėje“ mušasi šešiese. Atvažiavę patruliai paprašė skubiai atsiųsti greitąją pagalbą - vienam iš vyrų prasidėjo epilepsijos priepuolis.
Šįkart mušėsi du prieš tris. Paskui abi pusės dėl konflikto kaltino viena kitą.
Po muštynių vienas iš vaikinų pasigedo odinės striukės. Jis parašė pareiškimą policijai ir dėl muštynių, ir dėl striukės.
Tuoj po incidento Vokiečių g., apie 4.20 val., vienas ekipažas Sodų g. pastebėjo akivaizdžiai neblaivų vyrą. Netrukus jis sėdo prie automobilio „Rover“ vairo. Nuvažiavo visai netoli - vos įsukus į Pylimo g. patruliai jį pasivijo ir sustabdė.
Pareigūnai nesigilino, ko girtas vyras ieškojo Sodų gatvėje.
Paryčiais, apie 5.30 val., patruliams teko važiuoti į Linksmąją g. Pagalbos prašė labai girta moteris, kuri svečiavosi pas draugą ir jo seserį, o pastaroji paėmė jos „Audi“ raktus ir neatiduoda. Pranešėja pareigūnams prisiekinėjo nesėsianti prie vairo, kol neišsiblaivys. Tiesiog norinti išeiti iš tų namų, nes ją čia užgaulioja, ir pamiegoti automobilyje, kol kas nors iš draugų ją parveš namo.
Paaiškėjo ir konflikto priežastis - draugas nenori tuoktis, nors jie draugauja jau 15 metų.
Pareigūnai liepė grąžinti pranešėjai automobilio raktus, nes tai jos nuosavybė. Tačiau griežtai įspėjo, kas jos laukia, jei pabandys vairuoti. Policininkai iš tolo ilgokai stebėjo „Audi“ ir jo savininkę - moteris važiuoti neišdrįso.
Joninių naktį net keletas patrulių ekipažų kelias valandas gaudė nepilnamečių kompaniją, siautėjusią Savanorių pr. ir gretimose gatvėse.
Pirmasis pranešimas buvo gautas 22.06 val. - grupelė paauglių Savanorių pr. daužo parduotuvės „Maxima“ duris. Kiek vėliau pranešta, kad tie patys vaikai šiukšlių dėže bando sudaužyti tos pačios parduotuvės duris ir langus (jiems nepavyko). Atvykus patruliams, chuliganai būdavo jau pasišalinę.
Paskui ta pati grupelė kitoje Savanorių pr. vietoje pagrobė autobuso vairuotojo rankinę su bilietais, kortelėmis ir kt.
Prieš pat vidurnaktį vienas po kito gauti trys pranešimai apie išdaužtus stovinčių automobilių langus: Gerosios Vilties g. - nukentėjo „Opel“, Žemaitės g. - „Audi“, Savanorių pr. - „Peugeot“. Ar iš automobilių buvo kas nors pavogta, dar aiškinamasi.
Įsisiautėjusių paauglių ieškojo keletas ekipažų. Pradžioje buvo sučiuptas vienas. Jo kišenėse rasta pagrobtų viešojo transporto bilietų ir autobuso vairuotojo kortelės. Netrukus buvo surasti ir kiti įtariamieji. Iš viso sulaikyti trys paaugliai (gimę 2005, 2004 ir 2002 m., dviem iš jų nustatytas lengvas girtumas) bei 16-metė mergina. Pradėtas ikiteisminis tyrimas dėl vagystės. Tas, kas atvirai pagrobė svetimą turtą, baudžiamas bauda arba areštu, arba laisvės apribojimu, arba laisvės atėmimu iki šešerių metų.
Trys iš keturių sulaikytųjų - du vaikinai ir mergina - uždaryti į areštinę. Paleistas tik jauniausias, nes už vagystę nepilnamečiai atsako nuo 14 metų.
Europos Sąjungos valstybių narių lyderiai sekmadienį renkasi Briuselyje, kad dar kartą pamėgtinų sureguliuoti jau trejus metus tebesitęsiančią migracijos krizę.
Šį aukščiausio lygio susitikimą, skirtą migracijos klausimams spręsti, sušaukė Europos Komisijos (EK) vadovas Jeanas-Claude'as Junckeris. Jis pakvietė į susitikimą lyderius šalių, kurios „suinteresuotos rasti krizės sureguliavimo būdus“ prieš birželio 28-29 dienomis vyksiantį oficialų viršūnių susitikimą, kuriame dalyvaus visos Bendrijos narės.
Ketinimą dalyvauti sekmadienį Briuselyje vyksiančiame susitikime pareiškė 16 ES šalių.
Anot Europos šaltinių, viršūnių susitikime dėl migracijos dalyvaus Vokietijos, Italijos Ispanijos, Prancūzijos, Graikijos, Austrijos ir Bulgarijos lyderiai - šalių, kurioms tenka sunkiausia migrantų priėmimo, tranzito ir paskirstymo našta.
Susitikimui boikotą paskelbė migrantų priimti nesutinkančios Višegrado grupės šalys - Lenkija, Vengrija, Slovakija ir Čekija.
EK atstovo Alexanderio Wintersteino teigimu, iš pradžių neformaliame susitikime dalyvauti ketino aštuonios valstybės. Vėliau šis skaičius padvigubėjo ir pasiekė 16.
Pasak A. Wintersteino, sekmadienį nebus priimta jokių konkrečių sprendimų. Be to, po susitikimo nebus surengta spaudos konferencija. Tačiau, anot atstovo, dalyviams nebus draudžiama asmeniškai komentuoti susitikimo turinį.
Turkijoje sekmadienį prasidėjo balsavimas pirmalaikiuose prezidento ir parlamento rinkimuose, kurie yra laikomi didžiausiu išbandymu prie balsadėžių 15 metų valdančiam Recepui Tayyipui Erdoganui.
Rinkimų apylinkės atvėrė duris 8.00 valandą vietos laiku (ir Lietuvos laiku). Balsavimas baigsis 17 val. vietos laiku. Pasibaigus balsavimui, pirmiausia bus suskaičiuoti balsai, atiduoti už kandidatus į prezidentus.
Apie 80 mln. gyventojų turinčioje šalyje į rinkėjų sąrašus įtraukta daugiau kaip 56 mln. registruotų rinkėjų.
Prezidento rinkimuose dalyvauja šeši kandidatai, tarp jų - dabartinis prezidentas Recepas Tayyipas Erdoganas. Jis laimėjo visus rinkimus per pastaruosius 16 metų nuo tada, kai jo partija atėjo į valdžią.
Anksčiau planuota, kad rinkimai vyks 2019-ųjų lapkritį, tačiau šių metų balandžio 18 d. R. T. Erdoganas netikėtai paskyrė pirmalaikius rinkimus birželio 24-ąją.
Rinkėjai sekmadienį turės išrinkti prezidentą ir naujojo parlamento sudėtį, nuo šiol parlamentas bus sudarytas ne iš 550, o iš 600 deputatų. Anksčiau parlamentaru buvo galima tapti sulaukus 25-erių metų, o dabar įgyti deputato mandatą bus galima ir 18-os.
Turkijos prezidentas, kaip ir parlamentas, visuotiniu balsavimu renkamas penkerių metų kadencijai.
Prezidento rinkimuose dalyvauja šeši kandidatai: dabartinis prezidentas R. T. Erdoganas, Muharremas Ince, atstovaujantis Respublikonų liaudies partijai (CHP), „Gerai“ partijos („Iyi“) atstovė Meral Aksener, „Islamistinės palaimos“ partijos lyderis Temelas Karamollaoglu, Dogu Perincekas, kairiosios Turkijos patriotų atstovas, ir Selahattinas Demirtas, į kurdų reikalus orientuotos Liaudies demokratinės partijos atstovas, kampaniją vykdęs iš už kalėjimo grotų.
Pagrindiniai prezidentinių lenktynių favoritai yra R.T. Erdoganas ir M. Ince. R. T. Erdoganas tikisi pergalės jau pirmame rinkimų rate, tam jam būtina surinkti per 50 proc. balsų. Tačiau kai kurios viešosios nuomonės apklausos rodo, kad greičiausiai prireiks antrojo rato, kuris numatytas liepos 8 dieną.
Birželio 23-iosios vakarą, apie 21.45 val., Radviliškyje, Klaipėdos g., namuose, rastas vyro (gim. 1963 m.) lavonas su durtinėmis žaizdomis pilve ir krūtinėje.
Nusikalstamos veikos padarymu įtariamas neblaivus (2,65 prom.) vyras (gim. 1964 m.) uždarytas į Šiaulių apskrities areštinę.
Joninių išvakarėse J. Basanavičiaus gatvę užliejusioje minioje buvo galima pastebėti ne vieną vaikiną ar merginą su ąžuolų vainikais, tačiau kur kas dažniau – krykštaujančius mergvakarius ir bernvakarius. J. Basanavičiaus gatvė trumpam virto tikra priešvestuvinio šėlsmo alėja.
Baltomis suknelėmis pasipuošusios nuotakos su pulkais draugių dar saulei leidžiantis pozavo fotografams pajūryje, o vėliau patraukė į J. Basanavičiaus gatvę, kur iki paryčių ieškojo linksmybių.
Daugelio žvilgsnius traukė ir pilkais kostiumais pasipuošusi vaikinų kompanija. Vaikinai saulę palydėjo gulėdami ant Palangos tilto.
Ne mažiau dėmesio Joninių naktį sulaukė ir ąžuolų vainikais pasipuošę praeiviai. Krūtinę ąžuolų lapų vainiku papuošęs vaikinas džiaugėsi, kad yra Jonas, o galvą ąžuolų lapų vainiku papuošusi mergina tikino, kad ne tik yra Janina, bet šiandien švenčia ir savo gimtadienį.
Linksmybių kupina naktis policijos pareigūnams buvo rami. Nors minioje buvo galima pastebėti per daug linksmybės taurelę pakilnojusių poilsiautojų, jie nebuvo linkę veltis į konfliktus – linksmybės domino kur kas labiau.
Paryčiais J. Basanavičiaus gatvėje linksmybių ieškojo ir iš Kalifornijos atvykusi grupė. Baltais kailiniais iki žemės pasipuošęs vyras DELFI teigė, kad jie su grupe jau kelias dienas vieši Lietuvoje.
Vakarinės linksmybės įsisiūbavo jau nusileidus saulei, o ją kai kurie palydėjo šokdami į jūros bangas, nors tai buvo draudžiama. Tiek vaikinai, tiek merginos šokinėjo per didžiules bangas, nors visą vakarą krante buvo įsmeigtos raudonos vėliavos, įspėjančios, kad lipti į vandenį griežtai draudžiama.
Joninių išvakarėse Palangoje nebuvo rengiama jokia šventė, nors visą savaitgalį čia šurmuliavo mugė, o prie pat Palangos tilto ir Joninių išvakarėse aidėjo muzika. Šventinį savaitgalį Palangoje buvo surengtas pirtininkų festivalis.
Didžioji Joninių šventė vyko Šventojoje. Ten buvo deginamas laužas, prekybininkai surengė mugę, o vidurnaktį dangų nuspalvino fejerverkai.
Ankstyvą 1986 m. balandžio 26-osios rytą įvyko viena didžiausių atominių katastrofų istorijoje. Ukrainoje, Černobylio atominėje elektrinėje sprogo reaktorius ir paskleidė radioaktyvių garų debesis į visą Europą ir į didelę dalį pasaulio.
Balandžio 26 d. 5 val. ryto telefono skambutis pažadino galingiausią žmogų Sovietų Sąjungoje – Komunistų partijos generalinį sekretorių Michailą Gorbačiovą. Jam pranešė, kad Černobylio atominėje elektrinėje įvyko sprogimas ir kilo gaisras, bet pats reaktorius sveikas. „Pirmomis valandomis ir netgi pirmą dieną po sprogimo nesuprato, kad reaktorius sprogo ir kad į atmosferą pateko didžiulis kiekis radiacijos“, – vėliau pasakojo M. Gorbačiovas.
Jis nematė reikalo žadinti kitus Sovietų Sąjungos valdžios lyderius ar trukdyti savaitgalį, sušaukdamas skubų Politbiuro posėdį.
Balandžio 26 d. 20 val., praėjus daugiau nei 18 val. po sprogimo, jis atvyko į Pripetę, miestelį, kuriame gyveno atominės jėgainės statybininkai ir operatoriai. Tuo metu buvo mažai nuveikta, šalinant avarijos padarinius, nes niekas sovietų valdžios hierarchijoje nedrįso prisiimti atsakomybės ir paskelbti, kad reaktorius sprogo. B. Ščerbina ėmėsi veiksmų. Tik tada visi pripažino tai, kas prieš kelias valandas atrodė nesuvokiama – reaktorius sprogo, įvyko radioaktyviųjų medžiagų nutekėjimas, visur pasklido radiacija.
Kilo klausimas, kaip jį užgesinti, kad nepaskleistų dar daugiau radiacijos. Buvo išsakyta daug idėjų. B. Ščerbina norėjo užpilti reaktorių vandeniu, bet jam paaiškino, kad ant branduolinio gaisro užpylus vandens ugnis gali dar labiau įsiplieksti. Kažkas pasiūlė užpilti smėlio. Tik kaip jo atgabenti iki reaktoriaus? B. Ščerbina jau iškvietė karinį sraigtasparnį ir skubiosios pagalbos būrius. Jų vadai jau buvo pakeliui į Pripetę.
Šiek tiek po 21 val., komisijai ieškant sprendimų, reaktorius staiga atsibudo. Tamsiai raudoną dangų virš reaktoriaus nušvietė stiprus sprogimas – į orą pliūptelėjo iki raudonumo įkaitusių konstrukcijų dalelės ir grafitas. „Tai buvo sukrečiantis reginys“, – prisiminė vienas iš komisijos ekspertų, stebėjęs tai iš Pripetės partijos štabo pastato trečio aukšto, kuriame buvo įkurdinta komisija. Atrodė, kad baisiausias įvykių scenarijus tampa realybe.
Dieną ekspertai įspėjo, kad gali prasidėti grandininė reakcija. Šis sprogimas gali reikšti, kad įvyks dar stipresnis sprogimas. Beliko tik laukti.
Sprogimų daugiau nebebuvo, tačiau ir po pastarųjų Pripetės gyventojams grėsė didžiulis pavojus. Staiga pakilo vėjas ir nunešė radioaktyvius debesis į šiaurę nuo reaktoriaus, uždengdamas jais dalį miesto. Aikštėje priešais partijos pastatą Pripetės senamiestyje padidėjo radiacijos lygis – nuo 40 iki 320–330 mikrorentgenų per sekundę, arba 1,2 rentgenų per valandą.
Vieno iš Maskvos branduolinių tyrimų instituto direktorius Armenas Abegianas, kuris buvo išsiųstas į komisiją Pripetėje, pareikalavo evakuoti miestą. Jis ką tik grįžo iš elektrinės, kur staiga prasidėjo sprogimai ir jam su kolegomis teko slėptis po metaliniu tiltu. „Pasakiau jam, kad gatvėmis bėgioja vaikai, žmonės lauke kabina skalbinius, o atmosfera radioaktyvi“, – pasakojo A. Abegianas.
Tačiau pagal 1963 m. Sovietų Sąjungoje patvirtintas normas, gyventojų evakuacija nebūtina, kol radiacijos lygis nepasiekia 75 rentgenų. Skaičiavimai rodė, kad Pripetėje esamas radiacijos lygis yra apie 4,5 rentgenai per dieną. Kol radiacija nepasiekė ribos, komisijos vyresnysis patarėjas medicinos klausimais Jevgenijus Vorobjovas nenorėjo imtis atsakomybės ir duoti nurodymo evakuacijai.
Kol komisija dvejojo, žmonės ėmė palikinėti miestą. Tarpmiestinės telefono linijos buvo nukirstos, inžinieriams ir darbininkams atominėje elektrinėje uždraudė pasakoti artimiesiems ir draugams, kas atsitiko. Tačiau slapti informacijos perdavimo tinklai, visada sovietinių laikų piliečiams pasitarnaudavę labiau nei valdžios kontroliuojama žiniasklaida, sparčiai suveikė Pripetėje, praėjus vos kelioms valandoms pasklido gandai apie sprogimą atominėje elektrinėje.
Černobylio statybų įmonės darbuotoja Lidija Romančenka prisimena: „Apie 8 val. (balandžio 26 d.) man paskambino kaimynė ir pasakė, kad jų kaimynas negrįžo iš elektrinės ir kad ten įvyko avarija.“ Informaciją patvirtino kitas šaltinis. „Mūsų draugas dantų gydytojas sakė, kad naktį juos pažadino ir sukvietė į kliniką, į kurią visą naktį vežė žmones iš elektrinės.“ L. Romančenka nusprendė pasidalinti naujiena su draugais ir artimaisiais. „Iš karto susisiekiau su kaimynais ir artimais draugais, bet jie naktį jau buvo susikrovę daiktus – bičiulis jiems paskambino ir papasakojo apie avariją.“
Pripetės gyventojai palaipsniui ėmė suvokti realybę – kad netoli įvyko šiurpi avarija.
Statybų įmonės vyresnioji inžinierė Liudmila Charitonova su šeima važiavo į vasarnamį, bet juos sustabdė policija. Jiems teko grįžti į miestą. Liudmila pamatė, kad gatvės pilnos putų – vandenį laistančios mašinos purškė ant kelių specialią medžiagą. Po pietų gatvėse pasirodė kariniai automobiliai, o virš miesto – kariniai lėktuvai ir sraigtasparniai. Policininkai ir kariškiai dėvėjo respiratorius ir dujokaukes. Vaikai grįžo iš mokyklos namo, mokykloje jiems davė jodo tablečių ir patarė neiti į lauką.
„Vakare mus apėmė nerimas, – pasakojo L. Charitonova. – Sunku pasakyti, iš kur jis atsirado – galbūt kilo mūsų viduje, gal iš išorės, kur ore jau ėmė tvyroti metalo kvapas.“
Pasklido gandas, kad norintys išvažiuoti gali važiuoti. Kita vertus, nebuvo oficialios informacijos apie tai, kas atsitiko, ir ko laukti. Liudmila su artimaisiais nuvyko į Janivo geležinkelio stotį ir įsėdo į traukinį į Maskvą. „Janivo geležinkelio stotyje patruliavo kareiviai. Buvo daug moterų su mažais vaikais. Visi atrodė kiek sutrikę, bet elgėsi ramiai... Ir vis tiek pajutau, kad prasideda nauja era. Kai traukinys pajudėjo, viskas man atrodė kitaip, tarsi jis atvyko iš seno, švaraus mums pažįstamo pasaulio ir išvyko į naują užnuodytą amžių, Černobylio amžių“, – pasakojo moteris.
Artėjant balandžio 26-osios vidurdieniui A. Abegianui ir kitiems mokslininkams pavyko įtikinti B. Ščerbiną duoti įsakymą pradėti evakuaciją. Tačiau B. Ščerbinui reikėjo sulaukti pritarimo iš aukščiau. „Jie kreipėsi į vieną partijos sekretorių, bet jis atsakė: „Negaliu duoti sutikimo.“ Jie susisiekė su kitu, šis išreiškė užuojautą, bet pridūrė negalintis duoti sutikimo. Galiausiai B. Ščerbina paskambino savo vadovui – premjerui Nikolajui Ryžkovui.
„B. Ščerbina man paskambino šeštadienį vakare ir pranešė apie situaciją, – prisimena N. Ryžkovas. – Išmatavome radiaciją... Pripetę reikėjo evakuoti. Nedelsiant. Stotis uždaryta, ji skleidžia nuodingą radiaciją. O žmonės miestelyje gyvena, kaip nieko nebūtų įvykę, vyksta vestuvės... Nusprendžiau – evakuacija rytoj. Šiandien paruošime traukinius, autobusus ir pasakysime žmonėms, kad pasiimtų būtiniausius daiktus.“
Balandžio 27 d. 13 val. Pripetės valdžios pareigūnai sulaukė skubaus B. Ščerbinos įsakymo sudaryti piliečių sąrašus evakuacijai. Jiems davė dvi valandas atlikti darbui.
Autobusų kolonos valandų valandas laukė keliuose tarp Černobylio ir Pripetės, veikiami didelio radiacijos lygio. Jie pradėjo judėti balandžio 27-ąją 13.30 val. Mieste greitai didėjo radiacijos lygis. Balandžio 26 d. buvo užfiksuotas 14–140 milirentgenų lygis per valandą, o balandžio 27-ąją 7 val. radiacija buvo padidėjusi iki 180 ir 300 milirentgenų, o kai kuriose vietose arti atominės elektrinės – iki 600 milirentgenų. Iš pradžių planuota pradėti evakuaciją ankstų balandžio 27-osios rytą, galiausiai ji prasidėjo ankstyvą popietę.
Vieni Pripetės gyventojai su palengvėjimu atsikvėpė, kad pagaliau prasidėjo evakuacija, kitiems ji buvo staigmena. Po 13 val. Pripetės radijas ištransliavo pranešimą: „Dėmesio, dėmesio, – pasigirdo ramus pranešėjos balsas, kalbančios rusiškai su ryškiu ukrainietišku akcentu. – Dėl avarijos Černobylio atominėje elektrinėje Pripetės mieste atsiranda nepalankios radiacinės sąlygos. Siekiant užtikrinti visišką gyventojų, o visų pirmiausia ir svarbiausia – vaikų saugumą, būtina laikinai evakuoti miesto gyventojus į šalimais esančią Kijevo sritį. Todėl šiandien, balandžio 27 d., 14 val. prasideda evakuacija, prižiūrint policijos pareigūnams ir miesto vykdomojo komiteto atstovams. Gyventojams rekomenduojama pasiimti dokumentus ir pačius būtiniausius daiktus ir maisto produktų. Draugai, išvykdami uždarykite namų langus, išjunkite elektros ir dujų prietaisus, užsukite vandens čiaupus. Prašome elgtis ramiai, organizuotai ir tvarkingai.“
Panašaus turinio pranešimas per radiją nuskambėjo keturis kartus, bet daugelis vis dar nesuprato situacijos rimtumo. „Tik pagalvokite, – atsimena miesto savivaldybės darbuotoja Anelija Perkovskaja. – Iki evakuacijos buvo likę pusantros valandos. Mūsų vaikų kavinė dideliame prekybos centre buvo pilna tėvų ir ledus valgančių vaikų. Buvo savaitgalis, visur buvo ramu ir gera.“
36 valandas po avarijos žmonėms nesuteikė patikimos informacijos ir iš esmės paliko juos likimo valiai. Jie nesulaukė instrukcijų, kaip apsisaugoti ir apsaugoti vaikus. Pagal sovietinius įstatymus, buvo pasiektas radiacijos lygis, kuriam esant privaloma įspėti visuomenę, tačiau pareigūnai vienas po kito tai ignoravo. Galiausiai žmonėms nurodė pasiimti daiktų ir laukti gatvėje apie 50 min., kol bus išvežti. Piliečiai buvo paklusnūs ir darė taip, kaip jiems liepta.
Vietos žurnalistė Liubov Kovalevska irgi buvo tarp tūkstančių žmonių, kurie tą popietę sulipo į autobusus ir niekada nebegrįžo namo. Vakare ji ilgai ramino vyresnio amžiaus motiną, kuri negalėjo užmigti, išgirdusi gandus apie evakuaciją. Dabar visa šeima buvo pasirengusi išvykti. Jiems buvo pasakyta, kad išvykstama tik trims dienoms.
„Prie kiekvieno namo laiptinės stovėjo autobusai. Visi buvo apsirengę tarsi į iškylą, žmonės juokavo, atmosfera buvo gana rami. Prie kiekvieno autobuso stovėjo po policininką, tikrinantį gyventojus pagal sąrašą, padedantį įsikelti daiktus ir tikriausiai galvojantį apie savo šeimą, kurios tikriausiai nematė pastarąją parą.
Vietos režisierių balandžio 26 ir 27 d. videomedžiagoje užfiksuotos vestuvės, vykusios radionuklidų veikiamame mieste. Jauni vyrai ir moterys, vilkintys lengvus vasarinius drabužius su mažais vaikas eina gatvėmis, kiti žaidžia futbolą, valgo lauke ledus. Šios scenos atrodo siurrealistinės, sulyginus su kitais tų pačių režisierių nufilmuotais vaizdais – vandenvežiai plauna gatves, policininkai ir kareiviai su dujokaukėmis patruliuoja Pripetės gatvėmis, žmonės laukia autobusų, kurie išveš juos toli nuo namų.
Viename kadre matyti ant palangės sėdinti lėlė, tarsi laukianti sugrįžtančių šeimininkų. Žiežirbos ir balti blyksniai filme atskleidžia esmę to, ką matome ekrane. Tai radioaktyviųjų dalelių, paveikusių juostą per storą kameros objektyvą, padariniai. Černobylio režisieriai vis filmavo, paskutiniai kadrai filmuoti pro išvykstančių autobusų langus. Vėliau paaiškėjo, kad tai buvo paskutiniai dar pilno žmonių miesto kadrai.
„Sekmadienį per pietus paskambino B. Ščerbina“, – prisimena premjeras Nikolajus Ryžkovas. Jis pasakė premjerui: „Pripetėje neliko žmonių. Tik šunys laksto.“ (Žmonėms neleido pasiimti savo augintinių.) Po kelių dienų policija suformavo specialiuosius būrius šunims išnaikinti.
Bet Pripetėje liko ne tik šunys. Beveik 5 000 atominės elektrinės darbininkų liko uždaryti kitų reaktorių, kaip buvo suplanuota. Jaunų įsimylėjėlių porelės pasinaudojo tėvų išvykimu ir likusiais tuščiais butais. Be to, buvo ir senyvo amžiaus žmonių, kurie nutarė likti. Jiems buvo nesuvokiama, kodėl turėtų išvažiuoti, jei evakuacija truks tik tris dienas. Jie nežinojo, kad žmonės išvyko visiems laikams.
KGB plušo, kad pažabotų „paniką keliančių gandų ir nepatikimos informacijos plitimą“, bet niekaip negalėjo sustabdyti radiacijos sklidimo. Baigus Pripetės ir aplinkinių kaimų gyventojų evakuaciją, autobusai grįžo į Kijevą. Jie ėmė kursuoti įprastiniais maršrutais, skleisdami didelio lygio radiaciją mieste su 2 mln. gyventojų.
Po to, kai nepaisant didėjančio radiacijos lygio požymių, centrinės partijos vadovai gegužę neleido atšaukti didelio parado Kijeve, šimtus tūkstančių mokinių evakavo iš miesto. Priešingai nei Pripetės gyventojams, jiems leido grįžti namo 1986 m. rudenį. Viena vertus, tik kelios dešimtys žmonių mirė nuo sprogimo ir radiacijos apsinuodijimo, kita vertus, Pasaulinės sveikatos organizacijos duomenimis, dėl Černobylio atominės elektrinės sprogimo poveikio vėžiu susirgo 5 000 žmonių.
Buvo užteršta 129 499 kvadratinių kilometrų teritorija Ukrainoje, Baltarusijoje ir Rusijoje.
2016 m. balandį, minint 30-ąsias nelaimės metines, norėta lengviau atsikvėpti. Cezio-137, vieno iš žalingiausių sprogimo nuklidų, pusės amžiaus trukmė yra maždaug 30 metų. Tai ilgiausiai išliekantis cezio izotopas, kuris gali paveikti žmones išoriškai ir patekęs į organizmo vidų. Kitų mirtinai pavojingų izotopų pusės amžiaus riba seniai praėjo.
Tačiau žalingas nelaimės padarinių poveikis toli gražu nesibaigė. Tyrimai rodo, kad cheminis elementas cezis-137 aplink Černobylį yra ne taip sparčiai, kaip tikėtasi, mokslininkai mano, kad izotopas dar mažiausiai 180 metų kenks aplinkai – tiek laiko reikia, kad pusė cezio pasišalintų iš užterštų regionų per vandens nutekėjimą ir migraciją.
Kiti radionuklidai veikiausiai visiems laikams liks regione. Plutonio-239, kurio pėdsakų rasta net Švedijoje, pusės amžiaus trukmė yra 24 000 metų.
Kur švęsti Jonines? Į šį klausimą vienintelį atsakymą žinantys kasmet traukia į Senąją Lietuvos sostinę – Kernavę, kur nepabūgusieji vėsesnio oro nusprendė pasitikti Vasaros saulėgrįžos, Rasos arba Joninių naktį – vieną seniausių baltiškųjų tradicijų.
Birželio 23-osios vakarą laužų šviesa ir lauko gėlių vainikais sveikinama astronominė vasaros pradžia. Kernavėje ši šventė ypatinga.
Ne tik todėl, kad čia tradicinė Rasos šventė švenčiama nuo praėjusio amžiaus 7-ojo dešimtmečio. Ir nors Rasos šventės vardą mini istorikas Teodoras Narbutas, rašytojai ir tyrinėtojai Motiejus Valančius, Liudvikas A. Jucevičius, Jonas Basanavičius, Rasos vardas šventei prigijo ir paplito todėl, kad 1967 metais jį pasirinko etnokultūrinio judėjimo pradininkai, atkūrę šios šventės papročius Kernavėje.
Senovėje Rasos buvo ne tiek pramoga, kiek dvasinė, religinė šventė. Tačiau tai kernaviškiams ir miestelio svečiams netrukdo kasmet linksmintis.
Kaip ir kasmet, šiemet šventės dalyvių laukė tradicinės pramogos bei būrys atlikėjų: susirinkusius išjudinti pasirengė folkloro ansambliai „Medgrinda“, „Savingė“, „Vingiorykštė“, „Gojus“ (Širvintos), „Pajauta“ (Panevėžys), „Šakija“ (Šakiai), „Laukupa“ (Vilkaviškis), „Kūlgrinda“, „Vilnelė“, „Raskila“ (Vilnius) bei tradicinės kapelos „Sutaras“, „Bičiuliai“ (Vilnius) ir Širvintų krašto muzikantai.
Nuolatiniai Kernavės Rasos šventės dalyviai kone kasmet atvyksta pasipuošę tautiniais kostiumais. Šiemet šventė Kernavėje prasidėjo šeštadienio popietę, o miestelio centre įsikūrė amatininkų, tautodailininkų, kulinarinio paveldo puoselėtojų mugė.
Vakare susirinkusiųjų laukė rateliai ir apeigos Pilies kalno papėdėje, Burtai prie Didžiosios Kupolės. Likus pusantros valandos iki vidurnakčio suplanuotas aukuro, o kiek vėliau – ir didžiojo laužo bei stebulių uždegimai piliakalniuose.
Jau po vidurnakčio, po naktinių šokių laukė tradiciniai vainikų plukdymai, o neužmigusieji trumpiausią metų naktį pusę penkių ryto jau galėjo pasitikti tekančią saulę. Po Joninių naktys pradeda ilgėti, o dienos – trumpėti.
Dieną Palangą šildžiusi saulė vakarop pasislėpė, tačiau į kurortą atvykusių poilsiautojų tai neišgąsdino. Joninių išvakarėse drąsiausieji šokinėjo per Baltijos jūros bangas, o verslininkai klientus viliojo nuolaidomis.
Dieną Palangą šildė saulė, tačiau termometro stulpelis kilo vangiai, nesiekė nė 20 laipsnių.
Dar penktadienio vakarą į Palangą sugužėjo nemenkas būrys poilsiautojų. DELFI kalbinti uteniškiai pasakojo, kad čia vieši jau kelias dienas ir pastebėjo, kad penktadienį žmonių itin padaugėjo.
Tačiau didesnius žmonių srautus pastebėjo ne visi verslininkai. Nedidelėje kavinėje dirbanti mergina tikino, kad nors savaitgalis ir šventinis, didesnio sujudimo jos darbe nėra, ji šyptelėjo, kad greičiausiai į Palangą atvyko švęsti pasirengęs jaunimas.
O tokius, kurie ruošiasi šią naktį sudrebinti Palangą, verslininkai vilioja nuolaidomis. Vienose kavinėse siūloma pigiau pasisotinti šašlykais, kitur Joninių proga bus palepinti tik Jonai ir Janinos – jiems siūlomi pigesni desertai arba net 20 proc. nuolaida visai sąskaitai.
Tikėtina, kad Palangoje atsiras nuolaidomis pasinaudosiančių žmonių. Švęsti nusiteikusį Joną užfiksavo ir DELFI fotografas. Vyras J. Basanavičiaus gatve žygiavo krūtinę papuošęs didžiuliu ąžuolo lapų vainiku.
Šventinio savaitgalio Palangoje neaplenkė ir mergvakarius švenčiančios merginos. Vienus mergvakarius buvo galima atpažinti tik iš vienodų merginų aksesuarų, o kitų nebuvo neįmanoma nepastebėti – būsimas nuotakas draugės papuošė nuometais.
Joninių išvakarėse Palangoje vyksta ir pirtininkų festivalis, tad prie Palangos tilto vyksta įvairūs pasirodymai, kiekvienas norintis gali išbandyti pirties masažą ar tiesiog apsilankyti specialiai pirtininkų festivaliui surengtoje mugėje.
Didžioji Joninių šventė šeštadienio vakarą vyks Šventojoje, tačiau dar penktadienį DELFI kalbinti Šventosios verslininkai skundėsi – žmonių nėra, populiarieji nameliai tušti.
O Palanga, nors ir ne pilnut pilnutėlė, gali džiaugtis poilsiautojų srautais. Čia galima sutikti ne tik lietuvių, bet ir rusų, vokiečių ar net iš JAV atvykusių svečių. Desertais J. Basanavičiaus gatvėje prekiaujanti mergina DELFI teigė, kad šįmet Palangoje nemažai turistų ir iš Didžiosios Britanijos.
Uodai – „neabejingi madai“, nes dažniau sugelia žmonės, apsirengusius tam tikrų spalvų drabužiais, teigia mokslininkai. Taip pat nustatyta, kad viena kraujo grupė jiems yra patrauklesnė nei kitos, o mūsų iškvepiamą orą jie užuodžia būdami kone už pusšimčio metrų.
Norėdami patikrinti, ar genetika susijusi su mūsų patrauklumu uodams, Londono universiteto Higienos ir atogrąžų medicinos mokyklos mokslininkai surinko apie 200 porų nešvarių kojinių. Tokiu būdu jie siekė išsiaiškinti, kokios pėdų išskiriamos medžiagos veikia kaip atstumiančios, o kurios vabzdžius traukia.
Tyrimui panaudotos dvynių dėvėtos kojinės. Taip yra todėl, kad jau buvo atliktas tyrimas su dvyniais, kurio išvadose teigiama, jog identiškus dvynius uodai sugėlė labiau nei neidentiškus. Naujame tyrime dalyvavo 100 dvynių iš Gambijos bei Jungtinės Karalystės.
Tyrimui vadovaujantis medicinos entomologas Jamesas Loganas sako, kad mažai žinoma apie genetines priežastis, darančias mus patraukliais uodams. „Jei galėsime identifikuoti konkrečius genus, galbūt galėsime sukurti preparatus, padedančius organizmui išskirti vadinamuosius natūralius repelentus, atstumiančius uodus“, – sako jis ir tikisi, kad jau netrukus galės pasidalyti tyrimo išvadomis.
Tiesa, tai ne pirmas tyrimas, kuriuo bandoma nustatyti, kodėl kai kurie žmonės tokie „skanūs“ uodams. Ankstesnių tyrimų išvados rodo, kad yra kelios priežastys, kodėl uodai vienus puola dažniau, nei kitus.
– Žmonės, iškvepiantys daugiau anglies dioksido uodus domina labiau. Šį junginį uodai gali užuosti būdami už 48 metrų. Pastebėta, kad aukštesni žmonės anglies dioksido iškvepia daugiau, todėl jie dažniau tampa uodų taikiniu. Kadangi kvėpuojame pro nosį, uodams itin patrauklios mūsų galvos ir naktimis tenka klausytis erzinančio zyzimo į ausį.
– Uodai gali užuosti ne tik anglies dioksidą, bet ir kitas medžiagas, išsiskiriančias prakaituojant. Stiprus kvapas padeda uodams lengvai surasti aukas. Manoma, kad daugelis prakaito sudėtyje esančių rūgščių, pavyzdžiui, pieno rūgštis, jiems itin patinka. Tiesa, nustatyta, kad kai kurios uodų rūšys labiau susigundo mūsų kojų kvapu, kitos – pažastų.
– Kraujo grupė. Veikiausiai uodams svarbu, kokį kraują siurbti. Nustatyta, kad dažniausiai sugelti būna žmonės, turintys 0 kraujo grupę, o rečiausiai – turintys A grupės kraujo.
– Geriantys daugiau alaus. Kol kas neaišku, kaip uodai pajaučia etanolį, tyrimai rodo, kad net ir nedidelis kiekis alkoholio gali ženkliai padidinti uodų susidomėjimą.
– Nėščios moterys, turintys viršsvorio ar nutukę žmonės labiau traukia uodus ir moskitus. Manoma, kad taip yra dėl lėtos jų medžiagų apykaitos.
– Mokslininkai juokauja, kad uodai yra neabejingi madai. Jie greičiau jus pastebės, jei dėvėsite drabužius, išskiriančius jus iš aplinkos. Be to, tamsios spalvos (juoda ar labai tamsi mėlyna) bei raudona pritraukia daugiau vabzdžių. Todėl balti marškinėliai ilgomis rankovėmis ir šviesio kelnės gali sumažinti uodų įgėlimo riziką.
Ar tikrai visi dinozaurai išnyko? Kokie šiuolaikiniai gyvūnai yra artimiausi šiems milžinams? Ar atradome visų gyvenusių dinozaurų fisilijas? Atsakymus į šiuos klausimus rasite šiame tekste.
„Šių laikų paukščiai kilo iš dinozaurų, jie panašūs į tiranozaurą ar triceratopsą, – aiškina paleontologas, knygos „Dinozaurų iškilimas ir žlugimas“ autorius Steve‘as Brusatte‘as. – Panašus atvejis – šikšnosparniai. Šikšnosparniai yra keistas žinduolių tipas – jiems išsivystė sparnai ir jie išmoko skraidyti. Paukščiai – keistas dinozaurų tipas, kuriems nutiko taip pat.“
Amerikos gamtos istorijos muziejaus Richardo Gilderio instituto doktorantas Danielis Barta teigia, kad šiais laikais paukščių rūšių yra daugiau (mažiausiai 10 000) nei kitų sausumos stuburinių gyvūnų.
„Dinozaurai išliko gyvi ir sveiki per palikuonis paukščius“, – sako jis.
Nebūtinai. „Pastaruosius du dešimtmečius Kinijoje randama daugybė suakmenėjusių plunksnas turėjusių dinozaurų iškasenų“, – teigė S. Brusatte‘as.
Fosilijos rodo, kad tiranozauro pusbrolio yutyrannus kūną dengė pūkai (veikiausiai todėl jis atrodė ne toks baugus savo grobiui). Plunksnos padėdavo dinozaurams reguliuoti kūno temperatūrą, jos buvo ypač naudingos mažesniems dinozaurams, kaip antai, velociraptoriams. Net didžiausių planetos žolėdžių kūnai galėjo būti vietomis padengti pūkais, plunksnų kuokšteliais.
Pagal mikroskopinę dinozaurų kaulų struktūrą mokslininkai sprendžia, kad dinozaurai augo labai greitai. Įprastai sparčiai auga tik paukščiai ir žinduoliai su greita medžiagų apykaita ir gerai reguliuojama kūno temperatūra. Tai paaiškintų, kodėl dinozaurams atsirado plunksnos, kita vertus, neaišku, ar jų kūno temperatūra veikė taip, kaip mūsų.
„Yra daugybė būdų būti šiltakrauju, – aiškino D. Barta. – Tikriausiai dinozaurų medžiagų apykaita buvo ne visai tokia, kaip paukščių ar žinduolių.“
Mitas: dinozaurai buvo pilkšvai žalsvos spalvos
Iš tiesų dinozaurai buvo gana spalvingi. Paleontologai gali pasakyti, kokių spalvų buvo kai kurių rūšių dinozaurai, nes rado gerai išsilaikiusių suakmenėjusių plunksnų su melanosomomis. Suakmenėjusios plunksnos buvo išsaugojusios pigmentų, o iš įvairių formų ir raštų įmanoma spręsti, kokių spalvų jos buvo.
„Tai vienas nuostabiausių dalykų, kokį esu patyręs savo mokslinės veiklos metu“, – teigė S. Brusatte‘as. Pavyzdžiui, dabartinės Kinijos šiaurės rytų dalyje gyvenę maži dinozaurai sinosauropteryx greičiausiai turėjo rudas dryžuotas uodegas, o jų galvos buvo panašios į meškėnų.
Fosilijų ieškotojų dėmesį pirmiausia patraukė didžiausių dinozaurų skeletai. Dabar paleontologai žino, ko ieško, ir randa įvairiausių dydžių ir formų dinozaurų. Pavyzdžiui, ilgakaklis dreadnoughtus schrani dinozauras galėjo būti keleivinio lėktuvo dydžio. Tačiau būta ir karvelio dydžio dinozaurų.
Mitas: randama daugumos dinozaurų rūšių fosilijų
Mokslininkai identifikavo daugiau nei 700 išnykusių dinozaurų rūšių, bet greičiausiai tai – lašas jūroje, juk šiuolaikinių paukščių žinoma apie 10 000 rūšių. Randama daug fosilijų, vidutiniškai kas savaitę identifikuojama naujų dinozaurų rūšių. Iš dalies taip yra todėl, kad visame pasaulyje ruošiami paleontologai.
S. Brusatte‘o teigimu, fosilijų randama ne tik Kinijoje. „Jaunesni žmonės, vyrai ir moterys, (randa fosilijų) Kinijoje, Argentinoje ir Brazilijoje. Šios didžiulės šalys sparčiai vystosi, suteikia išsilavinimą savo specialistams naujuose universitetuose ir muziejuose.“
Žinduoliai kilo iš reptilijų cinodontų, atrodžiusių lyg žvynuotos žiurkės ir gyvenusių daugiau nei prieš 200 mln. metų, iki dinozaurų.
Prieš maždaug 165 milijonus metų evoliucija dinozaurus atskyrė į sterblinius ir placentinius žinduolius. Tokie pokyčiai įvyko Juros periode, kai dinozaurai išgyveno savotišką aukso amžių.
Niekada neegzistavo žinduolis (kiek mums žinoma), didesnis nei kartu su dinozaurais gyvenęs barsukas. Vos tik neskraidantys dinozaurai išnyko, prasidėjo spartus žinduolių diversifikacijos procesas, jie paplito po visą pasaulį, atsirado žymiai didesnių rūšių.
„Tikrai būta dinozaurų, kurie bėgiojo kaip reikiant sparčiai, pavyzdžiui, plėšrieji. Kiti – itin lėti, o lėtumu ir vangumu pasižymėjo ilgakakliai dinozaurai“, – pažymi S. Brusatte‘as. Neseniai atliktas tyrimas atskleidė, jog tiranozauras greičiausiai tikrai nelakstė sparčiau bei bėgantis žmogus. Tokią išvadą parėmė faktas, jog šie dinozaurai turėjo didžiulius pėdų kaulus.
Remiantis populiaria XX amžiaus paskutinio dešimtmečio teorija, tiranozauras iš tikrųjų nebuvo jau toks nuožmus: iš tikrųjų jis tebuvo didžiulis maitėda, bastęsis aplinkui ir ėdęs kitų plėšrūnų paliktas grobio liekanas. Šios teorijos autoriai labai smarkiai klydo: „Evoliucija tikrai nesukūrė autobuso dydžio gyvūno su dušo kabinės dydžio galva vien tam, kad jis tik vaikštinėtų aplinkui ir mistų maita“, – patikina S. Brusatte‘as.
Tiranozauras tikrai nebūtų atsisakęs nemokamo maisto, jei tik tai būtų buvęs šviežias grobis, bet jis tikrai buvo galingas ir nuožmus plėšrūnas, gebėjęs pasirūpinti savimi. Mokslininkai yra aptikę triceratopsų kaulų su tiranozaurų įkandimų žymėmis, kurios vėliau užgijo. Tai reiškia, kad šių dviejų rūšių dinozaurai neabejotinai turėjo bendrų reikalų (o triceratopsams kartais pavykdavę išnešti sveiką kailį).
„Tiesiog negaliu pakęsti to stereotipo, esą dinozaurai buvo evoliucijos nesėkmė. Esą kvailoki, lėti, neįdomūs padarai, kurie tiesiog sėdėjo ir laukė, kada išnyks. Iš tikrųjų dinozaurai buvo imperija, valdžiusi pasaulį daugiau nei 150 mln. metų“, – tvirtina S. Brusatte‘as.
Palyginkite: žmonės kol kas kaip rūšis egzistuoja vos apie 200 tūkst. metų, o pirmieji mūsų protėviai pasirodė prieš maždaug 7 mln. metų. Ir nepamirškite: jei prieisime prie lango ir tik atidžiai įsiklausysite, neabejotinai išgirsite šiandieninių skraidančių dinozaurų palikuonių giesmes.
Prancūzijos prezidentas Emmanuelis Macronas šeštadienį išreiškė paramą idėjai finansinėmis sankcijomis bausti Europos Sąjungos (ES) valstybes, kurios atsisako įsileisti migrantus.
„Mes negalime leisti šalims smarkiai pelnytis iš ES solidarumo, bet kalbai pasisukus apie migrantų problemą, skelbti apie nacionalinį interesą“, – spaudos konferencijoje su naujuoju Ispanijos ministru pirmininku Pedro Sanchezu sakė E. Macronas.
„Aš esu už tai, kad būtų taikomos sankcijos, jei valstybė atsisako bendradarbiauti“, – pridūrė jis.
Ispanijos ir Prancūzijos lyderiai taip pat pritaria idėjai kurti priėmimo centrus, kuriuose migrantai galėtų apsistoti tol, kol būtų svarstomi jų prieglobsčio prašymai.
„Patekus į Europą, mes esame už uždarų centrų kūrimą su Jungtinių Tautų vyriausiuoju pabėgėlių komisaru (JTPVK)... kad kiekviena valstybė galėtų organizuotai priimti žmones, kuriems priklauso prieglobstis“, – sakė E. Macronas.
Šiuo metu nėra jokių uždarų migrantų centrų, kuriuose būtų svarstomi migrantų prašymai, neskaitant kelių išimčių Graikijoje ir Italijoje.
Tuo tarpu migrantai, kuriems prieglobstis nepriklauso, turėtų būti grąžinti tiesiogiai į savo šalį, o ne per kitas valstybes, pridūrė E. Macronas.
Kova už demokratiją ir už permainas Rusijoje – tai ne kova su politine jėga ar ideologija, o kova su valdžią uzurpavusia nusikalstama grupuote. Taip opozicinio judėjimo „Atvira Rusija“ vadovas Andrejus Pivovarovas apibūdina tikslą ir tikslios jo formuluotės būtinybę, rašoma ru.DELFI.lt.
– Kas dabar svarbiausia, ką visų pirma reikia aptarti jums ir jūsų kolegoms?
– Klausimas ne tik apie forumą. Kaip jums, jūsų judėjimui atrodo, kokį klausimą reikia spręsti pirmiausia?
– Darbotvarkė, kuri turi būti apskritai visoje Rusijoje – metai po Vladimiro Putino išrinkimo. Mūsų laukia šešeri metai. Daugiau ar mažiau – ginčytinas klausimas, bet būsimi rinkimai ir jau įvykę vadinamieji rinkimai, (reikia) nuspręsti, apie ką turime kalbėti. Man atrodo, labai svarbu, kad mes patys sau viduje išsigrynintume požiūrį į tai, kas vyksta Rusijoje. Ir būtų išsakyta teisinga tezė, kad reikia suprasti – kova už demokratiją ir permainas Rusijoje – tai ne kova su tam tikra politine jėga, tam tikros ideologijos bendrija.
Tai kova su konkrečia grupuote, kuri užgrobė valdžią. Ir mes turime išsirinkti kovos metodus ir strategiją su šia struktūra ne kaip su politine jėga, o kaip su nusikalstama grupuote. O svarbiausia, (tai) kas buvo pasakyta vieną iš forumo dienų – yra didelis procentas žmonių, kurie neva pritaria tam, kas vyksta. Iš tiesų taip nėra. Realią naudą iš transformacijų Rusijoje gauna keli tūkstančiai žmonių. Būtent ši grupė ir yra problema. Tai, kad žmonės balsuoja, kažkokiu būdu išsako savo poziciją – tai manipuliacijos klausimas ir žmonių kvailinimo rezultatas. Jei šią grupuotę pavyktų jeigu ne nuversti, tai bent susilpninti, situacija Rusijoje ims keistis.
– Kaip vertinate situaciją, kad Rusija ir jos vystymosi kryptys aptariamos ne Rusijoje? Suprantama, kad po protestų Rusijoje eina įvairaus griežtumo valdžios veiksmai. Kaip rodo pastarojo meto įvykiai, bet koks žmonių išėjimas į gatvę iš anksto pasmerktas griežtam išvaikymui. Be to, yra didelė, jei ne didžiausia Rusijos dalis, kuri balsuoja už dabartinę valdžią. Jūs daug dirbote su žmonėmis. Ar šalies viduje jie apskritai galvoja apie opoziciją?
– Manau, kad ir ES, ir kitos organizacijos turi užimti teisingą poziciją. Vienos iš svarbių politikų tezių ir pasisakymų – Rusija įžengė į Ukrainą, Rusija numušė „Boeing“, pažeidinėja žmogaus teises. Labai svarbu suprasti, kad tai ne Rusija, o grupė, kuri uzurpavo valdžią.
Kad europiečių, ES gyventojų akyse būtų atskiriamas V. Putinas ir Rusija. Mes kelis kartus tai pabrėžėme. Tas pats su sankcijomis – mes prieš, kad visai šaliai darytų spaudimą. Bet mums atrodo teisinga, kad žmonės, įsivėlę, susiję su nusikaltimais, žmogaus teisių pažeidimais Rusijoje, neturi galimybės realizuoti savo teisių ES.
Kalbant apie Rusijos opozicijos darbotvarkę, man atrodo, turi būti labai išmintingas suvienijimas, ne projektais ar veikla, o kad visa tai būtų nukreipta į situacijos šalyje keitimą. Jūs sakote, kad protestai griežtai išvaikomi. Taip, taip buvo. Bet tuo pačiu metu vyko sėkmingų masinių protesto akcijų. Ateinantys šešeri V. Putino metai ir taip bus gana sunkūs – nėra ekonominio augimo, nėra galimybės apipilti pinigais.
Tikiuosi, užteks proto nepradėti naujos karinės kampanijos ir nekurti priešo užsienyje. Šiuo požiūriu mūsų planas gali būti ėjimas į gatves, kai sukviečiame žmones dėl svarbios problemos. Dabar tai bus pensinio amžiaus problema. Šis sluoksnis apima didelį žmonių skaičių, aš įsitikinęs, kad jie protestuos šiuo klausimu, eis į gatves.
– Kitaip tariant, jūs laikote savo tikslu paaiškinti kai kuriuos dalykus Vakarams ir dirbti su rusais, dirbti jų problemų lygiu...
– Ne visai taip. Mes turime jiems paaiškinti, kas vyksta šalyje, kad jie suprastų procesus.
– Tai yra, manote, kad rusai kažko nesupranta?
– Pateiksiu paprastą pavyzdį. Vaikštau į sporto klubą, klubas pasiturintiems, gerai uždirbantiems žmonėms. Salėje vyksta dviejų vyrų pokalbis. „Tai kažkoks įžeidimas. V. Mutko atėjo, D. Medvedevas atėjo“, – sakė jie. Įsiterpiau į pokalbį: „Manėte, bus kažkas normalaus?“ Tai – V. Putino elektoratas, kuris balsavo už V. Putiną ir tikėjosi iš to kažko kito. Rusų galvose dažnai būna taip, kad caras geras, o toliau prasideda problemos.
Ir štai jiems D. Medvedevas, V. Mutko ir S. Lavrovas – labai blogai, bet jie nesieja jų su V. Putinu. Mūsų užduotis, kai žmonės po rinkimų balsavo, tikėdamiesi permainų, išaiškinti, kad bėda – ne V. Mutko ir ne D. Medvedevas, problemos susijusios tik su V. Putinu. Ir kai aiškiname, kad pensinio amžiaus didinimas – ne abstraktaus liberalo sąlyginių liberalų vyriausybėje įgeidis, o V. Putino politikos padarinys. Man atrodo, tada žmonės susimąstys. Ir (reikia) smūgiuoti į valdžios silpnas, skaudžias vietas. Kaip smūgiuoti? Tai tyrimai, visuomeninės kampanijos, protestai gatvėse.
– Ar sutiktumėte pavadinti opoziciją judėjimu Rusijos piliečių, kurie trokšta permainų visuomenėje. Dichotomija – valdžia / opozicija, juo labiau, kai opozicija nesisteminga, lyg ne itin tinka? Kaip paveikti Rusijos visuomenės nuomonę, jei jums informacijos laukas visiškai užvertas?
Sakote, kad dichotomija neteisinga. Aš dirbau regionuose, Kostromos srityje, ten eilinis taksistas supranta, kiek jis uždirbdavo 2013 ir 2015, 2016 m. Jis supranta, kad tai ne opozicijos klausimas, taip nėra. Ir per socialinius tinklalapius tai keliauja į gyvenimą. Kai kuriuose regionuose situacija geresnė. (Sankt) Peterburge, kurio gyventojai dažnai vyksta į užsienį ir supranta, kad gyvenimas ten kitoks, nei jiems pasakoja. Galbūt jis (Peterburgo gyventojas) nedemonstruoja opozicijai simpatijos, laiko „Atvirą Rusiją“ priešiška struktūra, teikiančia prioritetą Vakarų interesams. Bet jis taip pat supranta, kad vakar parduotuvėje galėjo nusipirkti normalaus sūrio, o dabar negali.
Dirbau vienoje priešrinkiminėje kampanijoje, man teko daug vaikščioti po namus, bendrauti. Pastebėdavau labai įdomią logiką, kuri, dėkui Dievui, ima nykti. Karas Sirijoje – gerai, mes bombarduosime teroristus, mes – šaunuoliai. Bet mažai kas suprasdavo, kad viena Sirijos karo diena kainuoja tiek, kiek trys ligoninės rajonų centruose.
Jei žmonės suprastų, kad užuot sprendus problemas, pinigai švaistomi kažkokioms avantiūroms – štai ko mes siekiame. Jau dabar iš valio šaukiančių patriotų lūpų pasigirsta frazė: „Ar ne brangiai sumokėjome už Krymą?“ Taigi pradedama žengti šiuo keliu, juo ir reikia eiti.
– Nauji šešeri metai prasidėjo gana sunkiai tiems, kas nepatenkintas esama padėtimi. Kokios jūsų prognozes šiam laikotarpiui, V. Putinui esant prezidentu?
– Manau, jie išbandys savo veiksmų galimybes. Tikiuosi, kad padarinių nebus. Ankstesnė prezidento kadencija prasidėjo Bolotnoje byla. Dabar suimami žmonės, pats atsėdėjau 25 paras, bet nemanau, kad tai didelė problema. Tai nemalonu, bet ne mirtina. Represijų nepadaugėjo, pasikeitė jų pobūdis.
– Sakote, žmonėms reikia aiškinti. Opozicinis judėjimas jau gana seniai viską aiškina, praktiškai visu Vladimiro Putino buvimo valdžioje laikotarpiu. Antras jūsų minėtas dalykas – caras geras, bojarinai (didikai) blogi. Viltis ir tikėjimas šiuo caru – ar tai ne bandymas išvengti atsakomybės, kai nuo manęs niekas nepriklauso ir aš nieko negaliu pakeisti? Sakykite, remdamasis savo asmeniniais pastebėjimais, bendraujant su žmonėmis, ar eilinis rusas jaučia savo atsakomybę, ar visa tai perduoda valdžiai, prezidentui, viską uždeda jam, o pats užsiima savais reikalais?
Pavyzdžiui, Maskvoje įvyko miesto valdybos rinkimai ir apie 280 žmonių tapo miesto valdybos mariais, o tai nepriklausomi žmonės, jų mąstymas kitoks, nors jie ir nedaug įgaliojimų turi. Tai pirmas sluoksnis, kuriame galime šio to pasiekti. Regionų lygio rinkimuose šansų nėra, bet Sankt Peterburge tikimės tokio pat rezultato, kaip ir miesto valdybos rinkimuose Maskvoje.
Regionuose dar sunku, o dideliuose miestuose jau susiformavo pastovi protestuojančiųjų masė, kuri galbūt ne per dagiausia kuo nors pasitiki, bet žmonės bent jau supranta – kažkas ne taip. Juos nukreipti – mūsų užduotis. Todėl vargu ar tai galima vadinti sėkme, bet mes suprantame, kad tą akimirką, kai atsiranda galimybių langas, mes jau dabar galime parodyti naujų žmonių, naujų veidų, kurie jau sugebėtų kažko pasiekti ir tam tikru lygiu prisiimti atsakomybę.
„Atviros Rusijos“ ir viso protestuojamojo judėjimo užduotis – parodyti alternatyvą. Yra apsiriję valdininkai, bet yra nauji žmonės, kurie eina su pakeltais antveidžiais ir pasiekia savo tikslų. Alternatyvios darbotvarkės sukūrimas – mūsų ilgalaikis tikslas. Šuo požiūriu šis tas pavyksta.
Kitaip tariant, jos požiūris į V. Putiną neigiamas, bet balsuos vis tiek už jį, kad paerzintų Vakarus. Taip propaganda nusėdo policijos praporščikės, saugančios sulaikytuosius, galvoje. Žmonės juda tokios logikos vėžėmis. Mūsų užduotis – parodyti, kad pinigus iš biudžeto vagia ne kažkokie abstraktūs „juočkiai“, o absoliučiai konkretūs žmonės. Mes darysime tai miesto valdybos lygiu, per visuomenines kampanijas kelerius artimiausius metus.
Prieš metus tikrą burbulinę maniją Palangoje užviręs verslininkas Laurynas Rimavičius nenustoja stebinti klientų – šįmet siūlo burbulinės arbatos.
Kas rytą paruošiama trijų skonių arbata pripildoma burbuliukais, kurie tiesiog sproginėja burnoje. Vieni iš karto subliūkšta, kitus dar reikia šiek tiek pakramtyti.
Tokia arbata užsienyje populiari jau seniai, jos paragauti galima ir kai kuriose vietose Lietuvoje, tačiau Palangos poilsiautojams to dar nepasiūlė nė vienas verslininkas.
„Šią arbatą kasdien verdame patys, o į ją dedame daug burbuliukų – tai tapijokos, pasiflorų ir anansų perlai, – pasakojo L. Rimavičius. – Ši arbata geriama per storą šiaudelį ir geriant į burną krenta ir sprogsta tie skonio aromatai, o kai kuriuos sukramtai kaip guminukus.“
Vėsesnėmis dienomis poilsiautojams siūloma maloniai šalta arbata, o karštomis dienomis bus siūloma šalta.
Ananasinės arbatos su įvairių skonių perlais čia galite paragauti už 3 eurus, kokosinės – 3,50.
L. Rimavičius pasakojo, kad ši arbata – tikra skonių jūra. „Kai geriate arbatą, tie burbuliukai krenta į burną, sprogsta ir iš burbuliukų vidaus dar išbėga juose esančios sultys. Reiškia, galite gerti žalią arbatą, paskanintą ananasų sirupu, o viduje plaukioja pasiflorų burbuliukai ir topijokų perlai. Gerdami tą arbatą jaučiame papildomų skonių sprogimus, o pakramtymui dar lieka pasiflorų burbuliukai“, – kalbėjo L. Rimavičius.
Į Palangą atvežti burbuliniai vafliai tapo tikra manija
Ledai burbuliniame vaflyje sulaukė tokio populiarumo, kad dėl 4 eurus kainuojančio deserto poilsiautojai buvo pasiryžę stovėti eilėse. Tačiau neilgai L. Rimavičius buvo vienintelis tokiais desertais prekiaujantis verslininkas. Pirmieji konkurentai pasirodė po dviejų ar trijų savaičių.
Tačiau L. Rimavičius konkurentų nebijo, anot jo, jo parduodami ledai burbuliniuose vafliuose skaniausi ir kokybiškiausi. „Tai tikrai nėra panašu į tai, kas yra pas mus. Jie į kokybę nelabai žiūri, jiems svarbiau uždarbis“, – įsitikinęs verslininkas.
Einant J. Basanavičiaus gatve burbulinių vaflių šįmet galima įsigyti kas kelis metrus, net šešiose vietose stovi didžiuliai vaflio formos plakatai. Iš viso galima suskaičiuoti apie dešimt vietų, kuriose galima įsigyti šių vaflių vien pagrindinėje Palangos gatvėje. Burbulinių kaina panaši visoje Palangoje – 4 eurai.
O už Lauryno vafliukus gali tekti pakloti ir 6 eurus. „Pas mus vafliuką su ledais be priedų galima įsigyti už 3,5 Eur. Jei taip skaičiuosime, tai pas mus jį galima įsigyti pigiausiai, tačiau meniu turime ir su pistacijų kremu, tai jis tikrai brangiausias Palangoje – 6 Eur.“
Anot verslininko, čia vafliukų galima įsigyti už labai įvairią kainą: „Nuo pigiausio iki brangiausio. Bet tie brangūs tikrai verti tos kainos. Jei palyginsite, ką už 4,5 Eur gausite pas mus ir ką už tiek pat parduoda konkurentas...“
Burbulinių vaflių manija pasiekė ir Šventąją. Pagrindinė gatvėje yra net kelios iškabos, kviečiančios paragauti šio deserto. Tiesa, kaina čia kiek mažesnė – 3,5 Eur.
Elzbietai atėjo metas gimdyti, ir ji susilaukė sūnaus. Jos kaimynai ir giminės, išgirdę, kokią didžią malonę suteikė jai Viešpats, džiaugėsi kartu su ja.
Aštuntą dieną jie susirinko berniuko apipjaustyti ir norėjo jį pavadinti tėvo vardu – Zachariju. Motina pasipriešino: „O, ne! Jis vadinsis Jonas.“ Kiti jai sakė: „Bet niekas tavo giminėje neturi šito vardo.“
Jie ženklais paklausė tėvą, kaip jis norėtų pavadinti kūdikį. Šis, pareikalavęs rašomosios lentelės, užrašė: „Jo vardas – Jonas.“ (Lk 1, 57–63)
Birželio 24 dieną Romos Katalikų liturgijoje švenčiama šv. Jono Krikštytojo gimimo iškilmė. Paprastai Bažnyčia prisimena šventųjų mirties dieną, kai jie gimsta danguje, tačiau yra dvi išimtys: šv. Mergelės Marijos (rugsėjo 8 d.) ir šv. Jono Krikštytojo gimimo žemėje iškilmingas minėjimas.
Jono Krikštytojo gimimo šventė yra labai sena, ateinanti iš pirmųjų krikščionybės amžių. Jono pamaldumas gana greitai paplito tiek Rytų, tiek ir Vakarų Bažnyčioje. Tarp visų šventųjų, būtent jo globai yra skirta daugiausia bažnyčių pasaulyje. Net dvidešimt trys popiežiai pasirinko jo vardą, kuris išvertus iš hebrajų kalbos reiškia „Dievo malonė“.
Taip pat verta prisiminti, kad septynios muzikinės natos – do, re, mi, fa, sol, la, si – yra siejamos su Jonu Krikštytoju. XI amžiuje benediktinų vienuolis Gvidas Arecietis († 1050), norėdamas suteikti muzikinėms natoms vardus, pasirinko septynių eilučių pirmuosius skiemenis iš Jono Krikštytojo garbei skirto lotyniško himno, kurį VIII amžiuje sukūrė Paulius Diakonas († 799). Tik pirmasis skiemuo iš ut patapo do, o paskutinėje eilutėje pasirinkta abiejų žodžių pirmosios raidės: Ut queant laxis / Resonare fibris / Mira gestorum / Famuli tuorum, / Solve polluti / Labii reatum, / Sancte Iohannes. Šio posmelio ne pažodinis vertimas: „Kad iš širdies gelmių aidėtų giesmė apie tavo nuostabius darbus, nuvalyk, šventasis Jonai, savo tarno suterštų lūpų kaltę.“
„All political careers end in failure“, įžvalgiai sakė Enoch Powell, irgi konservatorius, irgi klasikas. TS-LKD Priežiūros komitetas tikriausiai jo neskaitė, tačiau, jei tikėjosi, kad tai išsipildys jau dabar – klydo. Kelias su Tėvynes Sąjunga baigėsi anksčiau, nei tikėjausi, tačiau politinė veikla dabar suteikia galimybę gyvenime kažką nuveikti.
Buvau konservatoriumi žymiai anksčiau, negu tapau partijos nariu. Turbūt nuo Sąjūdžio laikų niekuo, išskyrus konservatoriumi, nebūčiau galėjęs savęs pavadinti. „Encomium Vytautui Landsbergiui“ – politinį-filosofinį tekstą apie Profesorių, kuris man buvo savotiškas politinės raidos kelrodis, parašiau 1998 metais. Tada buvau tik pradėjęs doktorantūrą Cambridge’e ir bet kokios perspektyvos Lietuvoje buvo visiškai miglotos. Taigi vargu ar kas galėtų mane apkaltinti oportunizmu. O ir į Tėvynės Sąjungą įstojau grįžęs į Lietuvą 1999 metų Kalėdoms – pačiu juodžiausiu partijai laiku, kai neseniai patvirtinta Andriaus Kubiliaus Vyriausybė pradėjo nepopuliarių reformų ir šalies gelbėjimo iš krizės darbus. „Jei reikia kada stoti, tai dabar“, pagalvojau ir nunešiau pareiškimą. Netrukus po Naujųjų buvau priimtas į Vilniaus Senamiesčio skyrių.
Žinoma, skaudina tai, kad galima visą tą darbą ir pastangas nurašyti štai šitaip – vienu mostu, net nebandžius įsiklausyti į paaiškinimus ir sveiko proto argumentus. Nenustebsiu, jeigu taip atsitiks ir kitiems.
Skaudina menkumas ir veidmainystė. Priežiūros komiteto pirmininkas Valdas Benkunskas – kurį dažnai palaikiau ir ne kartą, aukodamas savo reputaciją, gyniau nuo politinių oponentų, – nesugebėjo net paskambinti ir kaip vyras asmeniškai pasakyti. Viskas, ką tepajėgė – liepti sekretorei pasiųsti trijų žodžių SMS.
Šleikštoka būti teisiamam konservatorių moraliniu autoritetu per naktį tapusio Andriaus Navicko, kuris iki šiol nėra viešai atsiprašęs už savo vaidmenį stumiant ir stiprinant „Drąsos kelią“.
Daug kas teiraujasi – ir nesupranta – kas įvyko, kaip demokratiškiausia save vadinanti partija gali „nuteisti“ savo narį, tik politiniam vėjui papūtus, „pagal žiniasklaidoje pasirodžiusius faktus“. Naivoka būtų galvoti, kad sprendimas priimtas dėl to, kas formaliai buvo įvardinta. Komitetas, atrodo, tiesiog pasinaudojo pretekstu atsikratyti neparankiu nariu.
Daug kas teiraujasi, ar liksiu TS-LKD frakcijoje. Priežiūros komitetas, pašalindamas iš partijos, davė daugiau nei aiškią užuominą – tokią „užuominą pliauska per galvą“, kaip sako rusiška patarlė. Logiška, kad jeigu esu nepageidaujamas partijoje, tai frakcijoje – tuo labiau. Nebent kas nors iš esmės pasikeistų.
Kaip minėjau, buvau konservatoriumi seniau, negu tapau partijos nariu, juo buvau visą sąmoningą politinį gyvenimą. Komiteto nuosprendžiu nustojęs būti partijos nariu, nepalioviau būti konservatoriumi. Todėl tos politinės jėgos, kurios dabar pradėjo mane kalbinti prie jų jungtis, gali nesivarginti – neketinu keisti pažiūrų. Partijos organai gali mane išmesti, ji pati gali netgi pasukti į šoną nuo konservatizmo, bet aš pasiliksiu konservatoriumi. Ir manau, kad tęsti šią politinės minties giją nuo to netampa mažiau aktualu ar svarbu.
Nesakykit man, kad po Šv. Jono dienos jau trumpėja, o sausros iškamuota gamta pradeda ruoštis rudeniui. Noriu dar pagyventi sustabdęs tą akimirką, kai Snaigyno paežerės alksnyne nebaigė savo giesmės lakštingala, kurios negali nustelbti iš kito kranto ataidintys prie laužo vakarojančių jaunų vasarotojų balsai.
Mums juk visada tiek ir tereikėjo iš gamtos ir iš valdžios, suvokiamos veikiau kaip kažkieno iš aukščiau duotas, o ne pačių išsirinktas, reiškinys – kad netrukdytų ramiai pagyventi. Savotiška nerašyta sandora su savo šalies politiniu elitu pirmiausiai reiškia, kad nebus jokių permainų. Pinigai, kuriuos sutaupėme juodai dienai, rytoj turės tokią pačią ar bent jau panašią vertę, kokią turėjo vakar. Nebus tokių netikėtumų, kai kažkas staiga nusprendžia optimizuoti mokyklų, ligoninių ar pasienio užkardų tinklą ir tris dešimtmečius vaikų sanatorijoje kopūstų sriubą virusiai Jadzei pasiūlo persikvalifikuoti į išmanesnę profesiją.
Kartais netgi pradedu suprasti tuos kaimo žmones, kurie ilgisi vėlyvojo sovietmečio, kai net okupantų valdžia buvo supratusi, jog geriau už visas represijas lojalumą ugdo žinojimas, jog nebus jokių netikėtų permainų. To nykaus stabilumo simboliu geriausiai tinka būti ano meto metalinis šaukštas, kurio kitoje pusėje išlietas ne tik užrašas „Nerž.“, reiškiantis nerūdijantį plieną, bet ir kaina.
Žinoma, tas stabilumas buvo tik iliuzija, paremta aukštomis pasaulinėmis naftos kainomis ir spygliuotų vielų tvoromis. Bet bent viena karta spėjo ramiai pasistatyti silikatinių plytų namus, išleisti į mokslus vaikus ir valydami dulkes nuo „Žiguliuko“ pasvajoti, kaip su anūkais važiuos prie jūros.
Neapkaltinsite manęs nostalgija sovietmečiui, nes ne kartą rašiau, kaip nekenčiu tos ant partizanų ir tremtinių kaulų suręstos veidmainystės. Tačiau neapsimetinėsiu, kad nematau, kaip paprasto žmogaus troškimas tiesiog ramiai gyventi, turėjęs realizuotis laisvoje Lietuvoje, patiria vis naujus išbandymus, kai politikai pasijunta didžiaisiais reformatoriais, pašauktais išgelbėti planetą.
Socialistai, socialdemokratai, liberalai ir sukairėję krikščionys demokratai choru bandė įtikinti europiečius, kad permainos neišvengiamos, jie privalo taikytis prie gausėjančių atvykėlių iš Rytų papročių, o ne atvykėliai išmokti gerbti šeimininkų tradicijas bei gyvenimo būdą. Naująja religija tapusi žmogaus sukeltos klimato kaitos teorija verčia jausti kaltę už tai, kad kvėpuojame, valgome mėsą, važinėjame automobiliais, o per atostogas norime nuskristi prie šiltos jūros. Visi spaudė ir reikalavo keistis arba kasdien vis daugiau mokėti už teisę būti savimi.
Lietuvoje mes irgi kurį laiką nenorėjome sau pripažinti, kad Vakarai, apie kuriuos svajojome, liko kažkur XX a. viduryje. Šaltojo karo laikų Amerika su dideliais kampuotais automobiliais ir Vokietijos provincijos miestelių pasitikinti savimi ramybė aptinkama tik senuose filmuose ir televizijos serialuose, bet būtent tą gyvenimo būdą bando atkurti kiekvienas savo pievutę prie namo pjaunantis lietuvis. Už tai sutikome, kai valdžia pasakė, kad dyzelinas ir rūkalai pas mus kainuos kaip Vokietijoje, o šiukšles rūšiuosime kaip skandinavai. Išmokome nespjaudyti ant šaligatvio, nerodyti pirštais į juodaodį turistą ir šypsotis beveik kaip amerikiečiai.
Jei peržvelgtumėm ilgesnio laikotarpio mūsų politinių partijų ir jų lyderių reitingų svyravimus, tai pastebėtumėte, kad žmonės labiausiai myli tą valdžią, kuri nieko nedaro. Rinkiminis šūkis „Daugiau jokių permainų!“ galėtų užtikrinti pergalę, jei tik rinkėjai patikėtų, jog jį skelbiantieji neapgaus. Būtent todėl rinkėjai leidžia savivaldybėse dešimtmečiams įsitvirtinti vietiniams „kunigaikštukams“, kurie bent jau biudžetinių įstaigų darbuotojų šeimoms ir su vietine valdžia susijusiam verslui simbolizuoja stabilumą.
Lietuviui reikia žinoti, kad kitą mėnesį ir po metų jo darbo vieta išliks, alga nesikeis arba didės bent šiek tiek sparčiau už svarbiausių maisto produktų ir kuro kainas, nebus apmokestinta tai, už ką iki šiol nereikėjo mokėti. Žinoma, ir tada jis po truputį bambės, kaip čia sunku pragyventi, bet galės ramiai užsiimti savo privačios gerovės kūrimu ir leis tradicinėms partijoms metų metus valdžioje keisti viena kitą, populistams – netesėti pažadų, juokdariams – reguliariai apsikvailinti. Reformos gali tęstis metų metus, jei tik po jų mėnesio gale į banko sąskaitą pervesta alga dėl to nesumažės ir neatsiras naujų mokesčių už tai, kas gyvenime svarbiausia – namą, automobilį ir vaikų mokslą.
Netiesa, kad esame abejingi, nors kuolą ant galvos tašyk. Išvesti iš kantrybės galime susiorganizuoti padaužyti Seimo langus, kaip Andriaus Kubiliaus vyriausybės laikais, arba susikrauti lagaminus ir išvykti. Bet iš tikrųjų tetrokštame, kad valdžia paliktų mus ramybėje ir netrukdytų džiaugtis vasara.
Netyla diskusijos dėl kogeneracinių jėgainių, kuriose būtų deginamos atliekos, statybų Kaune ir Vilniuje. Tai ilgalaikiai projektai, kurie kainuotų daugiau kaip 500 mln. eurų. Ateityje, plėtojant žiedinės ekonomikos modelį, dalį degiųjų atliekų arba kietojo atgautojo kuro (KAK) būsime priversti keisti kitos rūšies kuru. Todėl natūraliai kyla klausimas: ar verta statyti abi jėgaines?
Skelbiama, kad Vilniaus kogeracinėje jėgainėje planuojama apdoroti iki 160 tūkstančių tonų atliekų per metus iš Vilniaus ir Utenos regionų, o Kauno – apie 200 tūkstančių tonų.
Be to, reikėtų atsižvelgti ir į tai, kad AB „Akmenės cemento“ gamykla žada kasmet sudeginti 100–120 tūkst. tonų sertifikuoto kietojo atgautojo kuro.
Kadangi draudžiama importuoti atliekas, galime teigti, kad užtektų vienos kogeneracinės jėgainės. Todėl kyla svarbus klausimas: kur? Vilniuje ar Kaune?
Kauno kogeneracinei jėgainei suteikta komercinio banko paskola yra 120 mln. eurų.
Šiems sumanymams labai priešinasi abiejų miestų gyventojai, nors ir atliekų vežimas į kitą miestą smarkiai padidintų mokesčius už šiukšlių išvežimą.
Todėl reikėtų svarstyti trečią variantą: kodėl elektrinė negalėtų atsirasti tarp Vilniaus ir Kauno?
Aš manau, yra penkios svarios priežastys:
1. Mokestis už atliekų tvarkymą abiejų miestų gyventojams pabrangtų vienodai.
Tarp Kauno ir Vilniaus yra dvigubai mažesnis atstumas nei tarp Kauno ir Klaipėdos, todėl transportavimo suma siektų apie 210 tūkst. eurų be PVM per metus, to pasekoje išlaidų suma sumažėtų.
2. Vienas iš Kauno kogeneracinės elektrinės statymo tikslų buvo priimti pramonines, statybines atliekas, kurių negalima deginti Vilniaus jėgainėje. Pastačius kogeneracinę elektrinę tarp Vilniaus ir Kauno, vilniečiams šiukšles vežti būtų arčiau ir pigiau.
3. Kauno miesto gyventojai baiminasi, kad kogeneracinė jėgainė gali būti pastatyta, nesilaikant visų saugos reikalavimų ir žymiai padidėtų sunkiojo transporto srautai Ramučiuose (aplinkiniame rajone).
4. Jau dabar spėjama, kad, pritrūkus atliekų, Vilniaus kogeneracinėje elektrinėje vietoje šiukšlių reikės pilti biokurą, dėl to mokesčiai gyventojams padidės.
5. Vien tik Vilniaus kogeneracinėje elektrinėje planuojama įdarbinti 100 darbuotojų, todėl būtų sukurta apie 100 naujų darbo vietų.
Kogeneracinė jėgainė galėtų būti nutolusi mažiausiai apie 30–50 km nuo Vilniaus ir Kauno.
Puikiai suvokiu, kad yra baudos, kurias reikėtų mokėti už sutarčių nutraukimą. Bet šiame gyvenime yra svarbesnių dalykų nei pinigai.
Kogeneracinė jėgainė tik iš dalies sprendžia problemą, kuri savo esme didesnė. Tai mūsų, gyventojų, mažas dėmesys atliekų rūšiavimui.
Tai ne George Orwell, Yuval Harari pranašystės ar įvairiausio plauko futurologų ore piešiamos vizijos. Tai labai tikra ir labai uždara galingiausių pasaulio valstybių vidaus ir užsienio politikos virtuvė, kur šiandien gimsta tai, kaip gyvensime ateityje.
Dešimtmetis – ilgas laiko tarpas, bet realybė tokia, kad sudėtingiausi pasaulio tvarkos ateities scenarijai gimsta gerokai anksčiau. Kad ir kokie neįtikėtini jie atrodytų dabar, vienokie ar kitokie sprendimai, kuriuos priimsime šiandien ar rytoj, juos gali paversti realybe. Juolab jie formuojami anaiptol ne iš „debesų“.
Aukščiausio lygio Amerikos ir Europos ekspertai praėjusią savaitę rinkosi Vašingtone tartis apie tai, ką šiandien įsivaizduoti sunku. Bet taip sparčiai besikeičiančiame pasaulyje įmanoma viskas. Į šį elitinį klubą atvykus iš Lietuvos kyla nuoširdus pavydas dėl stimulo ruoštis ateičiai jau dabar. Jau nekalbant apie vidaus politiką.
Bet dabar apie tai, kas atrodo „neįsivaizduojama“.
Po 15 metų trukusio konflikto su Vakarais, vienaip ar kitaip iki 2026 metų tikrai pasibaigs V. Putino era. Ir kas toliau?
Dėl žemų pasaulinių naftos kainų, nevykdytų struktūrinių reformų, demografinės krizės bei nestabilumo Šiaurės Kaukaze, visai galimas daiktas, Rusija išgyvens gilią krizę. Žmonių nepasitenkinimas sieks istoriškai neregėtas aukštumas. Nors naujųjų laikų carui ir suteiktos komforto garantijos, o jo laikas lėtai slenka tarp rezidencijų Šveicarijoje ir Sočyje, valstybinėse tarnybose liks daug nepatenkintų „putinistų“.
Tokiomis aplinkybėmis gali nutikti bet kas. Tarkime, viename iš Rusijos didžiausių miestų įvykdomas kibernetinis išpuolis prieš atominės jėgainės sistemas. Panika netruks apimti visą šalį.
Proga, kurios lyderiai laukė seniai. Todėl užverda derybos tarp ministrų ir neoficialių pasiuntinių, kol pagaliau sandoris pasiektas. Kas mūsų laukia?
Rusijos prezidentas ir Vakarų lyderiai sutaria dėl glaudaus bendradarbiavimo prieš kibernetines ir branduolines grėsmes, tam tikslui įkuriama nauja tarptautinė koalicija.
Už tokį žingsnį Vakarai sutinka inicijuoti „Maršalo planą Rusijai“ ir skirti milijardus, deleguoti savo ekspertus, kad būtų paruoštos ir įgyvendintos būtinos reformos užtikrinant žmonių socialinę gerovę.
Rusija, savo ruožtu, įsipareigoja nustatytais terminais išvesti pajėgas iš Donbaso, Transdnistrijos, Pietų Osetijos ir Abchazijos. Ir labai nenoriai pritaria galimai Ukrainos ir Gruzijos narystei ES, bet ne NATO. Tiesa, atsiranda ir „Naujos Europos architektūros kontraktas“, kuriuo sutariama, kad šioms ir kitoms kaimyninėms šalims NATO durys neatsivers.
Ir jautriausia, dėl Krymo. Čia inicijuojamas laipsniškas Krymo pusiasalio demilitarizavimas ir imamas mažinti sankcijų portfelis. Tačiau karinė bazė Sevastopolyje lieka. Taip pat prasideda ilgalaikės derybos tarp Rusijos, Ukrainos ir ES.
Ar Jums patraukli tokia nauja pasaulio tvarka? Kaip ten bebūtų, yra apie ką pagalvoti.
Variantas „B“: Autokratija grįžta į sceną
Jau šiandien Vakarų Europos politinėse tribūnose skelbiamos juodžiausios pranašystės apie liberalios demokratijos ir įstatymų viršenybės eros griūtį išsipildo, neatsilaikiusios prieš Rusijos ir Kinijos autokratijos kursą.
Tuo tarpu ES dėl ekonominės ir migracijos krizės dar dvi valstybės narės paliko euro zoną. Tai pagaliau privertė imtis gilesnės integracijos ir įvesti vieningą fiskalinę politiką, bendrus mokesčius, prisiimti atsakomybę už vyriausybių skolas. ES atgimsta. Vokietija pagaliau demonstruoja valią skirti gynybai daugiau nei 2 proc. ES įgyja strateginius gebėjimus dalyvauti intervencinėse karinėse misijose.
Nusivylusios Ukraina ir Gruzija įtraukiamos į bendradarbiavimą su Kinija, o per ją ir su Rusija. Kinija tampa didžiausia investuotoja Ukrainoje. Perkraunant santykius Rusija nutraukia paramą separatistams Donbase, tačiau Kryme situacija nesikeičia. Rusija per naujus Eurazijos finansinius instrumentus finansiškai prisideda prie Kinijos vykdomo „Ukrainos modernizavimo“ projekto.
Istorija kartojasi Gruzijoje. Rusija atsisako remti separatistus Pietų Osetijoje ir Abchazijoje. Tačiau mainais už tai investuoja į Gruzijos ekonomiką. Taip dėl ekonominių interesų ir politinio spaudimo šios šalys išreiškia siekį tapti „Eurazijos sąjungos“ ir „Šilko kelio“ Asocijuotomis narėmis.
Pasaulyje įsigalioja nauja tvarka, kur JAV ir ES netenka įtakos. Tarptautinių taisyklių ir tarptautinės teisės viršenybę pakeičia kontraktai, kurie formuojami naudos ir galios pagrindu. Pagarba žmogaus teisėms ir laisvėms pamažu atitenka valstybių atsakomybei. Pasaulio Prekybos Organizacijos vaidmuo smarkiai sumenkinamas.
Štai dar viena pasaulio tvarka. Hipotetinė, bet ir ji verčia susimąstyti.
Visa tai tėra strategų suformuluoti scenarijai, kurie turi padėti valstybių užsienio politikos formuotojams įsivaizduoti tai, ką kol kas įsivaizduoti sunku. Tačiau šie scenarijai dėl tų pačių užsienio politikos formuotojų sprendimų gali pradėti gimti jau šiandien ar rytoj.
O realybė tokia, kad Vakarų liberalios demokratijos nuo JAV iki Europos pergyvena ypatingai sudėtingus laikus. Vienašališkas D. Trumpo sprendimas nedalyvauti Irano branduolinės kontrolės programoje, muitų įvedimas ES ir kitiems sąjungininkams kerta per Transatlantinius santykius.
Ne tik JAV, bet jau ir Vokietijoje kai kurie dabartinės vyriausybės koalicijos lyderiai teigia: „Daugiašalės diplomatijos laikai baigėsi“ – „Deutschland first. Europe second“. Italija – ES gimimo lopšys – iki šiol buvo viena iš didžiausių Europos Sąjungos entuziastų. Dabar šioje šalyje pasitikėjimas ES projektu pasiekė rekordiškas mažumas. Europos Sąjungos lyderių laukia rimtas iššūkis – suteikti naują viltį ir pademonstruoti politinę valią kurti tokią ES, kuri atlieptų žmonių lūkesčius, mažintų ekonominį ir socialinį atotrūkį tarp piliečių ir valstybių narių, užtikrintų tarptautinės teisės ir taisyklių viršenybę santykiuose tarp šalių.
Aukščiau aprašyti trumpi scenarijai įspėja apie galimas pasekmes, jei nebus išlaikyti glaudūs Transatlantiniai ryšiai, jei nebus reformuojama ES. Jei Europa neinvestuos į gynybą, jei pagaliau nebus suteikta narystės ES ir NATO perspektyva Ukrainai ir Gruzijai. Laikas veikti dabar, vadovaujantis ilgalaikiais strateginiais Lietuvos interesais. „Lietuva – svarbiausia!“ Tačiau savo interesus sugebėsime sėkmingai reikšti, jei turėsime Lietuvos Europos viziją, suprasime savo misiją bei komandoje veiksime išvien su bendraminčiais.
Tad kyla natūralus klausimas: kur mūsų ateities scenarijai? Kur vizija dėl ES ateities, kuria pasidalino nemaža dalis ES, o mes priėmėme sprendimą ignoruoti. Ar imsime spręsti tuomet, kai jau bus nuspręsta už mus? Panašu, kad taip.
Piliečiais yra tie, kurie aktyviai įsijungia į savo bendruomenės gyvenimą, prisideda prie problemų sprendimų ir teikia savo siūlymus.
Piliečiais yra tie, kurie nelieka nuošalyje, kai bendruomenė susiduria su problemomis. Galiausiai jais yra tie, kurie adekvačiai supranta, kaip jų bendruomenėje yra priimami sprendimai ir kokiomis priemonėmis galima prisidėti prie šių sprendimų įgalinimo. Būti piliečiu reiškia turėti balsavimo teisę. Leisi balsuoti nuo šešiolikos metų vietos savivaldos tarybų rinkimuose, reiškia pripažinti šią grupę savo bendruomenės nariais, atsakingais ir galinčiais prisiimti atsakomybę.
Ar šešiolikmečiai taip pat aktyviai dalyvautų rinkimuose? Rinkimų aktyvumą lemia jų pilietiškumas ir noras įsitraukti į savo bendruomenės gyvenimą. Šešiolikmečiai jau yra vieni aktyviausių savos bendruomenės narių, turintys ir suprantantys savo pareigas, tačiau jie vis dar neturi visų pilietinių teisių, kurios jiems leistų tapti pilnateisiu bendruomenės nariu ir spręsti jos esminį klausimą – kas ir kaip turi valdyti šalį, bendruomenę. Šešiolikmečių įsitraukimas į jaunimo nevyriausybines organizacijas, aktyvi veikla po pamokų, dalyvavimas įvairiuose būreliuose ir užsiėmimuose žymi jų, kaip labai aktyvių savos bendruomenės narių, statusą. Tačiau šis statusas, deja, su metais tik menksta. Tai puikiai atsispindi 2016 m. Pilietinės visuomenės instituto atliktas „Pilietinės galios indekso“ tyrimas, kuriame buvo nustatyta, kad jaunų žmonių nuo 15 iki 19 metų pilietinės galios indeksas yra 42,5 proc., kai visos visuomenės siekia tik 37 proc. Tame pačiame tyrime nustatyta, kad jeigu reikėtų imtis organizuoti veiklą politinei problemai spręsti, jaunų žmonių, pasiryžusių būti pilietiškais ir neabejingais, yra net 11 proc. daugiau negu visos visuomenės. Šie jauni žmonės puikiai supranta ir suvokia savo bendruomenės gyvenimą, jame ne tik aktyviai dalyvauja, bet, svarbiausia, reaguoja į iškilusią politinę problemą, esant galimybei patys įsitrauktų į jos sprendimą.
Šešiolikmečiai tarp politinės tamsos ir šviesos
Kita vertus, 38,5 proc. jaunimo aktyvumas per paskutinius Seimo rinkimus turėtų atkreipti dėmesį į šią rinkėjų grupę, bet neatkreipia. Kyla natūralus klausimas – kodėl? Nes patys valdantieji supranta, kad ši aktyvi, dabar jau balsuoti galinti grupė ne juos rinko, todėl reikia juos ignoruoti ir išbraukti iš politinės darbotvarkės, nustumti į politinio lauko paribius, o geriausia būtų nubausti, kad daugiau taip nedarytų. Atimti teisę iš aštuoniolikmečių per savo išleistuves nusipirkti alaus, o moksleivius priversti sėdėti papildomas dvi savaites saulėtą ir karštą birželį nevėdinamose mokyklose, kuriose mokymąsi pakeičia vėdinimasis sąsiuviniu, geriausiu atveju ekskursijos po Lietuvą arba tiesiog socialinio tinklo „skrolinimas“. Ar tai yra keršto politika už nelauktai aktyvų jaunimo balsavimą?
Socialiniai tinklai jau seniai pakeitė televizijų kuriamas žinias, iš kurių mes susidarome nuomonę apie politikus, jų sprendimus ir jais vadovaudamiesi eidavome balsuoti. Socialiniai tinklai, jų diskusijos, patiktukai ir komentarai po jais kuria šiandienos politinį turinį, kurį stebi jauni žmonės, negalintys išreikšti savo pozicijos ir prisiimti atsakomybės už savo bendruomenę. Nepalikime nuošalyje kartos, kurios vienintelė galia išreikšti politinę poziciją yra jiems rūpimų ir su jais susijusių sprendimų turinio komentarai, arba pasyvūs patiktukai Facebook. Dar nėra buvusios kartos, kuri būtų taip arti politikų, kuri taip akylai stebėtų jų priimamus sprendimus. Dar nėra buvę kartos, kurią taip ignoruotų, keršytų už buvimą aktyviais.
Balsavimo teisė nuo šešiolikos metų vietos savivaldos rinkimuose yra tiems, kurie arčiausiai politinio turinio. Ji yra tiems, kurie yra aktyviausi savo bendruomenės nariai, ir tiems, kurie neliks nuošalyje. Leiskime jaunimui kalbėti ir spręsti.
Po praeitos mano apžvalgos „Moteriškumas – blogas įprotis, kurio reikia atsikratyti“ kilo tokia jausminga reakcijos banga, kad buvo juokinga, bet kartu ir kiek baugu žiūrėti.
„Pažiūrėk, kaip gamtoje, taip ir pas mus“, „mes – patinai ir patelės, mes – gyvuliai“, mušėsi į krūtinę savo teisumu įsitikinusi didžioji dalis komentatorių. Ir, tiesą sakant, paskaičius tokius jų pamąstymus negali sakyti, kad jie nėra teisūs taip save apibūdindami.
Didžiausi mano gerbėjai negailėjo savo laiko rašyti oficialių atsakymų. Štai Mykolo Romerio universitete lektore dirbanti Kristina Zamarytė-Sakavičienė tikino, kad jau gimdoje kūdikiai elgiasi „stereotipiškai“ pagal lytį. Tad kol visas pasaulis vaiko lyčiai nustatyti naudoja ultragarso tyrimą, mes galime pasižymėti neregėtu inovatyvumu ir visiems nušluostę nosį būti pirmieji pasaulyje, kurie žmogaus lytį nustato pagal Kristinos parengtą „gimdos stereotipų“ metodologiją.
Grįžtant prie baugių dalykų – tai jie buvo du: pirma, kad „patinai ir patelės“ turi teisę balsuoti rinkimuose, ir antra – baugu dėl ponios Kristinos studentų.
Šventojo „moteriškumo“ išpažinėjai šaukė, kad aš esu antikristas, atėjęs į žemę sutrypti pagrindinės moterų „misijos“ šiame gyvenime – vaikų gimdymo.
Nors visada pasisakau už laisvą žmonių pasirinkimą turėti vaikų arba jų neturėti. Tačiau dėl savo menkų teksto suvokimo gebėjimų ne visi pažįstantys raides geba skaitydami suprasti, apie ką rašoma.
Todėl, kaip tikri krikščionys, demonstruodami meilę artimui, jie man prilinkėjo baisiausių ir šlykščiausių dalykų. O iš tiesų slapta svajojo, kaip asmeniškai man sukurtų laužą Rotušės aikštėje. Nors viešai jie visada pasisako prieš smurtą ir patyčias.
Visi „moteriško“ švelnumo, trapumo ir nuolankumo gynėjai tvirtino, kad šios „prigimtinės“ savybės – moters gyvenimo esmė ir raktas į pilnavertę laimę. Jie dėkojo dievams, kad didžioji dalis Lietuvos moterų yra normalios ir supranta savo vietą, o štai tų – išsišokėlių, turinčių savo nuomonę, – niekam nereikia, tokios niekada neturi partnerio. Tad tuomet sakykite, kodėl tas „normaliąsias“, tuos švelnumo ir nuolankumo įsikūnijimus daužote kumščiais ir žodžiais kiekvieną dieną?
Statistika rodo, kad kas trečia moteris artimoje aplinkoje patiria smurtą.
Visuomenė linkusi smerkti ne smurtautoją, o auką, nes ji pati „prisiprašė“, ji „kalta“, kad neišsikrausto iš savo namų ir nepalieka smurtautojo.
O tai tas pats, kas ne jus apvogusį nusikaltėlį į belangę sodinti, o jus patį iškraustyti iš nuosavo buto, kad daugiau jūsų tame bute neapvogtų.
Ir tokia patologinė meilė savo artimui mūsų visuomenėje yra įprasta, priimama ir net pateisinama. Žmonės kalba apie kūdikio gimimo stebuklą, apie dievišką misiją būti tėvais, o tada krato ir visokiais žodžiais išvadina savo vaiką žaidimų aikštelėje, arba kartais mirtinai sumuša namuose.
„Vyriški“ vyrai myli „moteriškas“ moteris, būdami blaivūs pasisako už tradicines šeimos vertybes, kurių viena – padauginus alkoholinių gėrimų vaikytis savo moterį su kirviu rankoje.
Jie nemėgsta, jiems nepatinka, jie blogai jaučiasi, jiems koktu ir „neskanu“, bet vis tiek yra ištikimiausi sekėjai. Nes jų gyvenime: muša, reiškia – myli.
Girdime džiaugsmo šūksnius. Pirmą kartą per ilgą laikotarpį mūsų šalyje fiksuojamas teigiamas migracijos rodiklis. Gegužę į Lietuva atvyko pastebimai daugiau imigrantų, negu išvyko emigrantų.
Deja, tačiau tai dar nereiškia, kad grįžtame į normalias vėžes ir virstame valstybe, kurioje gera gyventi, nes pamirštame esminį dalyką, be kurio šiuolaikinės šalies nesukursime.
Lietuvos migracijos priežasčių tyrimas, kurį Lietuvos demografijos forume: „Ar vėl tapsime 3 milijonų šalimi?“ pristatė Vytauto didžiojo universiteto Lietuvių išeivijos instituto darbuotoja, tyrimo bendraautorė dr. Ilona Strumickienė.
Verčiame į žmonių kalbą. Žmonės išvažiuoja, nes jaučia neteisybę ir nebemato ateities. Jie puikiai supranta, kad valdžiai yra reikalingi tik kaip mokestinė bazė, kurią galima apkrauti papildomomis rinkliavomis, bet ne laisvos ir nepriklausomos valstybės piliečiai.
Galima dėl neteisybės verkti virtuvėje ant kaimyno peties, galima skaičiuoti. Lietuva oficialiai įtraukta į turtingųjų šalių klubą. Prezidentė Dalia Grybauskaitė pasirašė Lietuvos stojimo į Ekonominio bendradarbiavimo ir plėtros organizaciją (EBPO). Tai pripažinimas. Mes pasiekėme apie 75 proc. vidutinio europietiško BVP.
Tačiau už šiuos pasiekimus mokame savo žmonėmis. Tai ne tik menki atlyginimai. Nors pagal ekonominio šuolio greitį jie turėtų siekti bent du trečdalius europietiško vidurkio, kuris oficialiai 2278 eurai.
Kuo toliau tuo vis didesnis nesaugumo ir nerimo jausmas. Mūsų politikai ir kai kurie verslo atstovai tiesiog pamiršo, kad savo žmones reikia bent jau gerbti. Nekalbant apie tai, kad piliečių sutartis su valstybe peržiūrima priklausomai nuo politinių ambicijų.
Kaip turi savo gyvenimą planuoti verslas, kuriam lieka tik sekti mokesčių reformą, kuri dabar „sukasi“ Seime. Niekas nieko tiksliai nežino. Sprendimai, kurie keis dešimčių tūkstančių žmonių gyvenimą, priimami ekspromtu. Nesivarginant nei skaičiuoti, nei analizuoti.
Ko vertas Sodros pasiūlymas pasitikrinti kokią menką pensiją gausite ir pačiam pasirūpinti savo ateitimi?
Atsakymų, ką dėl to mokesčius mokančio piliečio daugiau galėtų padaryti ta pati Sodra, nėra. Kaip ir Lietuvos banko vadovo Vito Vasiliausko siūlymas pensinį amžių ilginti labiau nei vidutinė gyvenimo trukmė.
Šiuo metu vidutinė senatvės pensija Lietuvoje yra mažiausia iš Baltijos šalių ir viena mažiausių visoje ES. Ji siekia 307 Eur. Ar dešimtis metų mokėjus mokesčius iš šios sumos galima oriai gyventi per gyvenimo saulėlydį, nediskutuosime.
Tai tiesiog pagąsdinimai nesiūlant jokių sprendimų ir viliantis, kad kai prieš artimiausius rinkimus minimalus atlyginimas ir pensija bus padidinti keliolika eurų ir tai atneš papildomus dešimtis tūkstančių balsų.
Kodėl iki šiol tik diskutuojama apie prieš krizę sumažintų biudžetinių įstaigų darbuotojų atlyginimų atstatymą, nors visi puikiai supranta, kad jei mokslų daktaras gauna keturis šimtus eurų, tai nėra normalu. O pasiūlymai keliolika procentų padidinti šį atlyginimą panašesni į pasityčiojimą, nei į diskusiją, kaip išspręsti problemą.
Kartais susidaro įspūdis, kad garbūs politikai ir ekonomistai – nuomonės lyderiai, paskutinius kelerius metus nebuvo užsukę į parduotuvę ir nežino, kiek pabrango būtiniausios prekės ir paslaugos.
Kaip ir atvejai, kai verslininkai net neplanuoja didinti žmonėms algas ir taip pritraukti trūkstamų darbuotojų, stato bendrabučius ir viliasi, kad juose gyvens „beveik nemokamai“ dirbantys užsieniečiai.
Žmonės visa tai mato ir pasiūlymą pasirūpinti savo ateitimi supranta tiesiogiai – perka bilietą į šalį, kur atlyginimas ir socialinės garantijos nediskutuotinos ir nekeičiamos sulig kiekvienais rinkimais.
„Ekonominio bendradarbiavimo ir plėtros organizacijos (EBPO) duomenimis, Lietuvoje 2016 metais vienas dirbantysis vidutiniškai išdirbo 1885 darbo valandas, – sako cvmarket.lt atstovė Raimonda Tatarėlytė. – EBPO į statistiką įtraukia ne tik dirbtą įprasto darbo laiką, bet ir viršvalandžius bei darbo valandas, praleistas papildomuose darbuose.
Palyginimui, Vokietijoje vienam dirbančiajam per metus teko 1363, Danijoje – 1410, Jungtinėje Karalystėje – 1676, o visų EBPO šalių vidurkis sudarė 1763 valandas.“
Skaičiuoti visi moka. Jei galima dirbti mažiau ir gyventi bent jau taip pat, kodėl rinktis darbą, už kurį mokama sąlyginai per mažai.
Be to, šis darbas negarantuoja stabilios ateities. Tiek pat pastangų įdėjus kitoje valstybėje ateitis bus geresnė. Siekti bent jau panašių sąlygų mūsų politikai nemato reikalo.
Geriau paprasčiau pagąsdinti tautą ir ką nors pažadėti. Aiškios nacionalinės idėjos, kokią valstybę kuriame, nesiūlo niekas. Atvirkščiai, politikai tarsi sąmoningai stengiasi naikinti eilinio piliečio viltį kurti, kartu su šalimi, ateitį sau ir savo šeimai.
Tokiais piliečiais paprasčiau ir pigiau manipuliuoti. Pensininką pažadas dešimčia eurų didinti pensiją veiks. Tūkstantį eurų per mėnesį uždirbantį žmogų ne.
Domina Arūno Milašiaus mintys? Sekite feisbuke.
Esu jums dėkingas, kad domitės ir prašote priminti, ką aš padariau gyvendamas ir dirbdamas Lietuvoje, ir ką pridirbo jūsų šlovinami KGB-istai, komunistai, Konstitucinio teismo pažeidėjai, užsiimantys politine prostitucija, kurie pasislėpė po naujai sukurta LSDDP-istų vėliava. Neturėdami kūrybingos fantazijos ir nesugalvodami nieko naujo nuplagijavot dviejų partijų pavadinimus.
O terminas lavonitologas jums ypatingai tinka, nes jūs norit reanimuoti lavonus komunistus.
Šiaip ne itin noriu lįsti prie kitų partijų, bet, kai prašo mano nuomonės, būtinai privalau ją išsakyti, nes esu garbingos politinės organizacijos pirmininkas.
Na, ir pačiam nei iš šio, nei iš to girtis, ką aš padariau gyvendamas Lietuvoje, kažkaip nepatogu. Bet, kad viešai prašote, aš su mielu noru pristatysiu savo darbus.
Tad, jeigu norite diskusijos, galime padiskutuoti.
Kadangi neturiu, ko slėpti, kalbu atvirai ir neprisidengiu įvairių politinių partijų vėliavomis. To paties linkiu ir jums.
Šiek tiek atgaivinsiu jūsų atmintį, nes, kaip įprasta komunistams, LSDDP-istams ji šlubuoja.
Būtent jūs dykai privatizavote beveik visą Lietuvos pramonę.
„Lifosa“ – Kėdainių chemijos gamykla, kuri kainavo milijardą litų, buvo privatizuota už 24 mln. Lt su atidėjimu keturiems metams, kai net sandėlyje buvo žaliavos už 32 mln. Lt. Tai reiškia, įmonė buvo atiduota ir dar primokėta.
GAZPROM parduotas milijardą litų kainavęs „Lietuvos dujų“ akcijų paketas už 100 milijonų litų. Tai 10 kartų mažesnė kaina.
Tuo metu aš, būdamas komiteto pirmininku, tiesiog rėkiau to nedaryti.
EBSW su jūsų palaiminimu sužlugdė 300 pramonių įmonių. Ištraukite iš savo slėptuvės nuotraukas, kaip jūs visi tuomet fotografavotės su Petriku.
Pažiūrėkit žurnalus, kaip jūs visi puikavotės su Ūkio banko savininku Romanovu, kuris buvo Kauno nusikalstamo susivienijimo narys. Visi jūs dalyvavot jo rengiamuose pobūviuose, drauge su savo žmonomis atsistodavot į eilę, kad galėtumėt su juo nusifotografuoti.
Elektros skirstomuosius tinklus pardavėt už penkis kartus mažesnę kainą. Ir tuoj pat, po mėnesio, įkainavot 2,5 milijardų ir nuo tos kainos pradėjot skaičiuoti kainą elektros Lietuvos gyventojams.
LEO.LT. Jūsų kūrinys atnešė milijardą litų nuostolio valstybei.
Jau nekalbant apie tai, kad jūs trukdot priiminėti reikalingus įstatymus, tokius kaip minimalaus atlyginimo ir pensijos kėlimas. Nes būtent jūs, LSDDP-istai, tam priešinatės, o ne Sysas, kuris liko klasikinėje partijoje.
Trukdėt priiminėti įstatymus, gerinančius verslo aplinką.
Ar dar vardinti? Galiu! Bet jūsų kiauliškos akys net nesumirksės, nes aukštosiose komunistų mokyklose jūs gerai išmokyti, kaip būti klastingiems. Būtent dabartinės LSDDP-istų viršūnės uoliai tarnavo sovietų komunistų sistemai. Tokią komandą kūrė aplink save ir laisvoje Lietuvoje.
Ir nieko čia nėra keisto, nes visi komunistai – Lietuvos viršūnės valdžioje. O pirmiausia reikėjo visą nepriklausomą Lietuvos vadovybę išvalyti nuo komunistų, aršių komjaunuolių. Ir gal tada Lietuva eitų tikru teisingu keliu. Aš turiu teisę taip kalbėti, nes aš gimiau ir išaugau šiaurėje esančiame tremtinių miestelyje ir nebuvau nei komunistu, nei komjaunuoliu. Ir tai dariau, priešingai nei jūs, neparduodant savo motinos, solidarizuojantis su ja, kuomet ji sudegino komjaunimo bilietą ir atsidūrė tremtyje kazarmoje ant gultų.
Nieko nebus gero toje Lietuvoje, kol šitie persidažiusieji, klastingi vandalai sėdės ir veidmainiaus valdžioje, kurs sau gerovę, maudysis savo išdidume ir egoizme, mele, žmonių nelaimėje ir jų skurde.
Dabar apie tai, ką aš padariau Lietuvai.
Jums, aišku, nežinomi mano darbai, nes apie mane „objektyvūs“ žurnalistai ir tokie kaip jūs „politologai“ rašo arba blogai, arba nieko. Nes pagal jus, pats geriausias pavyzdys lavinant jaunimą – blogas pavyzdys.
Versle, nuo nulio sukurtoje įmonėje, sukūriau 4000 darbo vietų.
Kol jūs dykai švaistėt ir žlugdėt, privatizavot Lietuvos pramonę, aš ją kūriau. Nei vienos įmonės aš neprivatizavau. Viskas pastatyta nuo nulio arba po jūsų darbelių sužlugdytas ir bankrutavusias prikėliau naujam gyvenimui. Būtent tuo metu, kai buvo didžiulė bedarbystė, aš kūriau darbo vietas.
22 metus veikia labdaros fondas, per kurį kasmet daugiau nei 3 000 šeimų gauna pagalbą. Taip pat įvairūs vaikų ir senelių namai. Dabar šitas fondas priklauso Jolantai ir toliau vykdo gerus darbus.
Kuomet kompiuteriai dar buvo stebuklas, įkūriau pirmąją Lietuvoje kompiuterinę mokyklą ir kiekvienas tos klasės mokinys turėjo personalinį kompiuterį. Beveik 100 proc. šios klasės mokinių stodavo į universitetus.
Daugiau nei 200 studentų gavo stipendijas studijuoti užsienyje.
Dabar vienintelė visoje Lietuvoje tokia asmenybės ir lyderystės ugdymo mokykla, finansuojama „Vikondos“, veikia Kėdainiuose.
Lietuvoje tik mano vienintelio įmonėje vasaros metu dirbo 60 mokinių.
Nuo nulio pastatytos 2 bažnyčios. 3 bažnyčioms suteiktos paramos jas restauruojant. Vienai bažnyčiai padarytas kapitalinis remontas, ji prikelta naujam gyvavimui ir dabar veikia.
Ir daug kitų darbų, dėl kurių tikrai Lietuva turi didžiuotis. Jau nekalbu apie tai, kiek bandymų buvo sužlugdyti mano įmonę, nes jūs daugiau nieko nesugebat.
Galiu išvardinti ir daugiau, nors užteks ir šito.
Bet drąsiai galiu pasakyti, kad jūs, visi LSDDP-istai kartu paėmus, ir dešimtadalio to nesukūrėt, ką aš sugebėjau sukurti vienas nuo nulio su savo įmone.
Apie tai net ir savo knygoje esu rašęs, kad konservatoriai daug geresni ir nuoširdesni savo valstybės atžvilgiu, nes jūs ir savo motiną parduosit. Ir taip ne vienas iš jūsų padarė.
Per visą laikotarpį, kol partija buvo parlamentinė, uždraudžiau savo įmonėms dalyvauti valstybės konkursuose. Tai yra nei viena mano įmonė neturėjo jokių reikalų su valstybe (dėl to mano verslas labai nukentėjo).
Nei vienas įstatymas nebuvo taikomas mano įmonėms.
Dabar apie tai, ką aš padariau valdžioje, nors ir trumpai ten buvau.
Pirmą kartą „Mažeikių Nafta“ (toliau MN) pradėjo gauti pelną.
Pagal mano sukurtą ir uždarame vyriausybės posėdyje patvirtintą schemą buvo išsaugota MN, kuomet buvo areštuotas „Jukos“ turtas.
Vėliau pagal mano autorinį projektą MN buvo reprivatizuota, prijungtas mažas valstybės paketas ir buvo parduota lenkams su uždarbiu – 1,8 milijardo litų. Tai yra už MN Lietuva kaip už daiktą pirmą kartą gavo realius pinigus (kaip jūs atsimenate, pirmą kartą MN buvo padovanota ir dar primokėta).
Mano įstatymo pataisa sustabdė 1,2 milijardo, skirto saulės energijai supirkinėti 350 proc. didesnėmis nei rinkos kainomis.
Verta paminėti, būnant ministru mano iniciatyva buvo ratifikuota sutartis tarp Lietuvos ir Rusijos sienos. Kurios 8 metus niekas negalėjo pajudinti iš vietos (jei šiandien, neduok Dieve, būtų koks karinis konfliktas, niekas nežinos, kieno teritorijoje vyksta veiksmas). Už tokius darbus padori valdžia turi apdovanoti, bet man sukūrė bylą.
Jau nenoriu minėti visų smulkmenų, kurias galima pažiūrėti archyve Seime ir Vyriausybėje.
Bet ką jūs, LSDDP-istai, komuniagai, padarėt savo Tėvynei per 28 metus??? Jūs daugiausiai buvot valdžioje, būtent jūsų premjerai buvo, ne kieno kitų. Kodėl Lietuvos žmonės vieni iš skurdžiausių ES? Kodėl mažiausios pensijos ir atlyginimai? Kodėl Lietuva turi vieną blogiausių verslų ir investicinę aplinką ES? Kodėl bėga lietuviai iš Lietuvos jums vadovaujant – nes jūsų du prezidentai, visi jūsų premjerai komuniagai? Nei vieno LSDP nebuvo.
Dabar jūs palietėt Darbo partijos bylą. Na, patys paprašėt, tad klausykit. Visi teismai iki Aukščiausiojo pripažino, ir tai parašyta nuosprendyje, kad V. Uspaskichas neturėjo jokios asmeninės naudos. Maža to, V. Uspaskichas ir nebūtų išvis byloje, jeigu vėlgi jūsų LSDDP-istai 2004 metais nebūtų pakeitę įstatymo, kuomet buvo sukurta Darbo partija. Ir įstatymas specialiai pritaikytas man, nes iki to laiko jums tokio įstatymo nereikėjo.
Buhalteriai atlaisvinti nuo atsakomybės, gali daryti ką nori, už viską turi atsakyti partijos vadovas, didesnio absurdo nesugalvosi. Bet koks buhalteris gali pakišti partijos vadovą, jeigu būtų toks užsakymas. O toks būtent buvo.
Antra, prieš Darbo partiją ir šiandien sukčiauja valstybė, nes bylos pradžioje buvo areštuota 6 000 000 litų Darbo partijos pinigų tam, kad būtų užtikrintas baudos išieškojimas. Priskirta bauda – 200 000 eurų kartu su delspinigiais už visus 10 metų. Jau dveji metai kaip baigėsi teismai, o 5 000 000 litų iki šiol negrąžino ir siunčia iš vienos instancijos į kitą. Eisim į Europos teismą. Tada prašysime su visomis palūkanomis, kad grąžintų.
Taip pat, noriu priminti, skirtingai nuo jūsų, kad Darbo partijos byloje nėra nei vieno fakto, kad Darbo partija prekiautų kokiu nors įstatymu ar prastūminėtų kokią vieną verslo struktūrą.
Jeigu jūs norit kaip nors dėl V. Gapšio man prikišti, tai jūs kreipiatės ne tuo adresu. Kiekvienas žmogus atsako už savo darbą ir aš tikiuosi, kad teismas padės tašką ir šitoje jo šmeižto byloje, ir jis sėkmingai tęs politinę karjerą. Tuo labiau jis nėra partijos narys, kai jis bendravo su „MG Baltic“ aš ne tik nebuvau partijos pirmininku, aš net nebuvau partijos narys. Man dabar ir ankščiau vadovaujant Darbo partijai niekas negaudavo jokių pavedimų veikti neteisingai, ne pagal įstatymus, tai liečia ir V. Gapšį.
Europos Parlamente aš dirbu tai, ką ir turiu dirbti pagal man paskirtą kompetenciją ir pagal Europos Parlamento sukurtas taisykles ir suteiktas iniciatyvos teises. Kad jums būtų žinoma – jos skiriasi nuo nacionalinio parlamento taisyklės. Tad, jeigu jūs pristatysit nors vieną įstatymą kaip pavyzdį, kuris būtų sukurtas kokio nors vieno iš visų Lietuvos Europos Parlamente dirbančių narių ir jo dėka pagerėjo gyvenimas Lietuvoje, aš grąžinsiu ar paskirsiu labdarai metinį Europos Parlamento atlyginimą.
Dabar, kad jums būtų žinoma. Aš niekada nebuvau Rusijos pilietis, gimiau šiaurėje, tremtinių gyvenvietėje. Skirtingai nuo jūsų, esą patriotų, principingai niekada nebuvau nei komunistu, nei komjaunuoliu.
ČIA AŠ NORIU SUTIKTI SAVO SENATVĘ, todėl man ne vis tiek, kaip jūs, LSDDP-istai, komunistai, elgiatės su Lietuva, tai yra su mano valstybe, nes aš čia daviau priesaiką ir niekad nenusižengiau jai, čia mano vaikų valstybė. Ir viską darysiu, kad Lietuva būtų patraukli investicijoms. Ir ne šiaip 40 vietoj, o patraukliausių valstybių pasaulyje penketuke. Valstybė, į kurią norės grįžti Lietuvos žmonės, kuriuos jūs su savo valdymu išvarėt iš Lietuvos.
DĖKA JŪSŲ, „PATRIOTŲ“, APLINK DIDELIS SKURDAS IR NETVARKA.
P.S. Jei jums, ponia lavonitologe, dar bus kas nors įdomu, kreipkitės, būtinai atsakysiu.
Apie blogą Lietuvos demografinę situaciją žinome visi. Viešumoje pateikiami skaičiai tikrai gąsdina. Skelbiama, kad, jeigu demografiniai rodikliai nesikeis, tai 2060 m. Lietuvoje gyventojų nebus nei 2 milijonų. Todėl turime kuo greičiau veikti ir imtis realių, savalaikių priemonių, padedančių didinti gyventojų gimstamumą. Būtent dėl to Seime įregistravome praktinių įstatymų projektų paketą, kurio tikslas – sukurti efektyvią paslaugų jaunai šeimai sistemą ir padrąsinti šeimas priimti sprendimą susilaukti daugiau vaikų.
Siekiant keisti demografinę situaciją kuo greičiau reikia spręsti gimstamumo problemą. Jau dabar prognozuojamas gana spartus (-12,6 proc.) gimusių vaikų skaičiaus mažėjimas artimiausius porą metų. Tokios neigiamos tendencijos įsuks šalį į nesustojantį užburtą ratą, kuomet ateityje dėl to mažės gimdančių moterų skaičius ir įsitvirtins mažo vaikų skaičiaus šeimoje norma. Viena gera žinia šioje situacijoje yra ta, kad Lietuvos šeimos vis dar nori turėti daugiau vaikų, negu realybėje turi (statistikos duomenimis reali situacija – 1,7 vaiko šeimai, poreikis – 2,2 vaiko šeimai). Todėl šiandien yra tas laikas, kada valstybė privalo imtis veiksmingų, praktikoje pasiteisinusių priemonių ir padėti šeimoms.
Mokslinė literatūra nurodo dvi svarbiausias priemones, didinančias gimstamumą valstybėje. Tai – šeimos pajamų bei darbo ir šeimos santykių suderinamumo didinimas. Mūsų pateiktos įstatymų pataisos įgalina abi šias priemones. Esminė pataisa – leisti dalinai sugrįžti į darbo rinką tėčiams ir mamoms jau pirmaisiais vaiko priežiūros atostogų metais, neprarandant išmokų. Nedidinant valstybės finansinio įsitraukimo į šeimos politiką, siūlome panaikinti dabartinių įstatymų sukurtas nepagrįstas kliūtis šeimoms gauti papildomų pajamų. Pagal dabartinį teisinį reguliavimą, tėvai, pasirinkę 2 metų trukmės vaiko priežiūros atostogas, pirmaisiais metais gauna 70 proc., antraisiais – 40 proc. gautų apdraustųjų pajamų. Siūlome pataisas, kurios leistų motinystės ir vaiko priežiūros atostogų išėjusiems tėvams dirbti iki 20 valandų per savaitę neprarandant pajamų.
Jau šiandien pamatysime, ar valdantieji parems sprendimą, atliepiantį daugelio dirbančių šeimų poreikį, ir nebedraus papildomai užsidirbti jau pirmaisiais vaiko priežiūros atostogų metais. Tai būtų gera žinia visoms Lietuvos šeimoms, didinanti jų pasirinkimo galimybę bei suteikianti papildomos motyvacijos nebijoti priimti sprendimo turėti daugiau vaikų nebijant finansinio ir profesinio nestabilumo.
1. Akmens ant akmens…Lietuvos Respublikos Seimo plenariniame posėdyje birželio 19 d., svarstant Valstybinės kalbos politikos 2018–2022 m. gaires, Seimo narys Gintaras Steponavičius mojavo prieš kurį laiką išleista knyga „Lietuvių kalbos ideologija“, ją citavo ir pagal tos knygos nuostatas reikalavo iš Gairių braukti nemažai teiginių. Tad kokia yra ta knyga, kad jai tiek dėmesio ir reklamos skiriama net ir mūsų šalies parlamente?
Tai 2016 m. pasirodęs ne rimtų kalbos specialistų, o kelių liberalių politikų, politikos apžvalgininkų, šou pasaulio atstovų nuolat giriamas Loretos Vaicekauskienės ir Nerijaus Šepečio sudarytas straipsnių rinkinys „Lietuvių kalbos ideologija. Norminimo idėjų ir galios istorija“.
Ši knyga ir jos priešistorė sukėlė šiokį tokį šurmulį mūsų kalbotyros ir kultūros gyvenime.
Žiniasklaidoje ėmė rodytis ir daugiau itin kritiškų rašinių apie lietuvių kalbos norminimą, kalbininkų normintojų veiklą, valstybinės kalbos priežiūros institucijas ir kt.
Dar tada, 2011 ir vėlesniais metais, spaudoje pasirodė ir toms idėjoms nepritariančių žinomų kalbininkų straipsnių, bet knygos autorių reakcijos į juos nebuvo jokios. Tarsi egzistuotų du paraleliniai pasauliai.
Pagrindinė per visus rašinius einanti mintis – lietuvių kalba pasiekė aukštą savo raidos laipsnį, jos vartosena pasidarė stabili ir savarankiška, tad joks kišimasis į jos raidą, jokia normalizacija (norminimas) jai nebereikalinga – visus naujus kintančios kalbos reiškinius reikia palikti spręsti jai pačiai, t. y. pasikliauti lietuvių kalbos savireguliacija.
Iš čia daroma išvada, kad būtina naikinti visas valstybines kalbos priežiūros institucijas, t. y. paleisti Valstybinę lietuvių kalbos komisiją ir Valstybinės kalbos inspekciją.
Tiesiogiai ar tarp eilučių reikalaujama atsisakyti kalbos normintojų, kalbos tvarkytojų, kalbos redaktorių, stilistų, net kalbos mokytojų, kalbotyros institucijose dirbančių kalbos normintojų, visų su kalbos tvarkyba nors kiek susijusių žmonių.
Išėjus knygai pasirodė jos anotacijų, recenzijų, šiaip rašinių. Tik vienoje projekto dalyvių grupės simpatikės recenzijoje (Aurelijos Tamošiūnaitės „Darbuose ir dienose“, 2017 68 281–292) be išlygų pritariama knygos teiginiams ir jie vietomis dar pastiprinami autorės samprotavimais.
Kitose – Artūro Judženčio (Alkas, 2017 03 19), Aldonos Paulauskienės („Lietuvos žinios“, 2017 03 28), Ritos Urnėžiūtės („Gimtoji kalba“, 2017 5 18–21), Prano Kniūkštos („Lietuvos žinios“, 2017 07 18 ir „Gimtoji kalba“, 2017 8 20–23), Jono Palionio („Metai“, 2017 12 134–145) – recenzijose (dar plg. Laimanto Jonušio rašinyje „Literatūroje ir mene“ 2017 12 08), daugelyje feisbuko komentarų argumentuotai atmetamos pagrindinės knygos idėjos ir su tam tikromis išlygomis pritariama dabar vykdomai kalbos politikai (reikia pasakyti, kad feisbuke knygos idėjos, patekusios į bendraminčių burbulą, sulaukė ir nemaža pritarimo).
Taigi atrodytų, kad naujų „kovingojo neoliberalizmo“ dvasia (Artūro Judženčio vertinimu), „mokslinio liberalizmo“ (Lino Medelio terminas) idėjomis paremtos nuostatos pagrįstai sukritikuotos, bet dėl to projekto autoriams nei šilta, nei šalta. Skleisdami savo teiginius jie elgiasi dar agresyviau.
Antai ne taip seniai „Kultūros baruose“ (2017, nr. 10) buvo paskelbti du tos grupės narių straipsniai apie tariamas kamanas sakytinei lietuvių kalbai (Giedrius Subačius) ir Subačiaus kartu su Vaicekauskiene „Ar reikia valstybinės lietuvių kalbos Bastilijos“.
Čia primintina ir akademiko Bonifaco Stundžios nuomonė „Gimtojoje kalboje“ (2018 1, p. 4 ir 8), kad dėl klaidinančių visuomenę straipsnio teiginių „Kultūros baruose“ reikia laukti bent autorių atsiprašymo. O šiaip projekto autorių nuomonė jiems patiems vienintelė teisinga, „atstovaujanti gyventojų daugumai“. Kas jiems nepritaria, tas ne mokslininkas, tas nacionalistas ar kitoks piktadarys.
Tiktai toje visoje idėjų revoliucijoje konstruktyvaus turinio nematyti.
Aptariama knyga išėjo šiek tiek anksčiau negu mano „Lietuvių kalbos sąjūdis 1988–1998 m.“. Jame išnašoje (p. 287) nurodžiau, kad nematau reikalo ginčytis su naujosios pakraipos kalbininkų ir istorikų teiginiais ir tuo lyg atsisakiau su jais viešos diskusijos.
Pirmiausia reikia iškelti ypač agresyvų ir niekinamą knygos autorių požiūrį į norminamosios kalbotyros srityje dirbusius ar dirbančius kalbininkus, jų darbus ir praktinę veiklą. Tai ne mokslinė diskusija su kitos nuomonės autoriais ar šalininkais, o beatodairiška kritika visko, ką daro toje srityje valstybė, institucijos ir paskiri kalbininkai.
Visos dabartinės lietuvių kalbos politikos, kurią jie vadina lietuvių kalbos ideologija, ištakas projekto autoriai mato sovietinėje tikrovėje, net tuometinės valdžios skatinimuose ugdyti nacionalinių Sovietų Sąjungos tautų kalbas, tarp jų ir lietuvių kalbą.
Pastangos sukritikuoti kitos nuomonės šalininkus suprantamos, jei tai daroma laikantis tam tikrų mokslinės diskusijos nuostatų, bent minimalios pagarbos kitai nuomonei bei ją sakantiems asmenims.
Bet knygos autoriai leidžia sau pateikti net keisčiausių argumentų, kad tik diskredituotų priešininkus, juos suniekintų ir pažemintų.
Daugelyje knygos vietų iš konteksto ištrauktomis citatomis ne įrodinėjama, o manipuliuojama interpretuojant, kaip naudinga patiems autoriams.
Nors knygos pratarmėje rašoma, kad ji nėra apie (ir prieš) asmenis (p. 11), bet kritikuojant kitaip mąstančius stengiamasi visaip juos sumenkinti, įžeisti, sukompromituoti. Mėgaujantis tariama savo išmintimi, mokslingumu, sprendimų nepaneigiamumu, iš kitų nuomonės dažnai tyčiojamasi, oponentai žeminami ir niekinami. Ar tai galima vadinti objektyvia moksline monografija?
Atvirų patyčių knygoje, tiesą sakant, nėra daug. Jų daugiau bene Nerijaus Šepečio tekste.
Štai kalbėdamas apie Lietuvių kalbos sekcijos 1969 m. surengtą teorinį seminarą, Šepetys rašo: „Pirmasis pranešėjas Piročkinas („J. Jablonskio kalbos norminimo pagrindai ir principai“) pradėjo ir graudžiai, ir patetiškai, esą paskutiniu metu „linkstama menkinti Jablonskio darbų teorinę vertę [...]. Dar kartą paniręs į Jablonskio norminamosios veiklos gelmes, Piročkinas vėl pakilęs įkvėpti oro negailestingai kerta: „Šiuo metu pasigirsta balsų, kad kalbos reiškinio paplitimas mechaniškai daro jį norminį“ (p. 177; pabr. mano. – A. P.).
Ši pati savaime iškalbinga retorika, tiksliau tariant, pigi publicistika, kiek susiliečia su ankstesnėmis, dar 2012 m., Eligijaus Railos ir Pauliaus Subačiaus (žr. „Naujasis židinys-Aidai“, nr. 3, p. 128) pareikštomis mintimis, kad po Antrojo pasaulinio karo kalbos norminimo „literatūrinis nuokrypis“ (norminamojo darbo grindimas literatūros faktais. – A. P.) vis labiau nyko ir artėjo prie lingvistinio pagrindo.
Mat, kaip rašė Piročkinas, prie mažųjų tautų kalbos formavimo daugiausia prisidėję kalbininkai.
Bet autoriai nusprendžia, kad šis Piročkino teiginys yra anachronistinė, etnolingvistinio užtaiso pagauta mintis, taigi ištraukta iš nežinia kur ir nepagrįsta jokiais faktais. Matyt, jiems svarbu buvo ne kalbos mokslo pateikti faktai, o tik noras suniekinti vieną iš žymiausių bendrinės lietuvių kalbos istorikų ir jo lingvistinius argumentus.
Visai nesistebiu, kad patyčių sulaukiau ir aš, nors ir gana keistomis aplinkybėmis. Gal norėdamas skaudžiau užgauti Nerijus Šepetys, ne vienoje savo straipsnio vietoje minėdamas mano darbus ir veiklą, ironijos persmelktu stiliumi vis stengėsi parinkti kuo skambesnį vertinimą, stipresnį epitetą, pavyzdžiui: „klasikinis Aldono Pupkio vadovėlis“ (p. 152); politiškai angažuotą: „Pupkio vadovėlis [„Kalbos kultūros pagrindai“] – klasikinis to meto mokslo (minties), ideologinės (kultūros) tikrovės produktas, tipiškiausias jo pavyzdys“ (p. 174); melagingą: „menamo [kalbos] sąjūdžio įkvėpėjas ir institucinis lyderis Pupkis“ (p. 175; iš tikrųjų kalbos sąjūdžio įkvėpėjas ir dvasinis bei dalykinis lyderis buvo Jonas Balkevičius; tai buvo visiems žinoma nuo pat sąjūdžio veiklos pradžios; apie tai ne vienoje vietoje esu rašęs ir savo knygoje „Lietuvių kalbos sąjūdis 1968–1988 m.“ ir kt.). Tos Šepečio mintys siejasi su anksčiau knygoje duotomis Nijolės Keršytės charakteristikomis: „Pirmasis Pupkio veikalas nėra sukurtas visai savarankiškai.
Jo pagrindą sudaro keli straipsniai [...], parašyti dviejų autorių – Alekso Girdenio ir Pupkio“ (p. 73), „Pupkio vadovėlis parašytas remiantis gana gausia šios srities rusiška teorine literatūra“ (ten pat), „Lietuviškas vadovėlis – tai supaprastintas, tendencingai vienareikšmis, sudogmatintas tuo metu Rusijoje vykusių svarstymų aidas“ (p. 74) ir kt.
Kaip apibendrinimą Šepetys pateikia „reto konceptualumo“ recenzijos autorių išvadą (pusės puslapio citatą) ir reikšmingai reziumuoja: „Juk vadovėlis šiaip nėra sau pakankamo teorinio diskurso kūrinys: čia nekuriami, o pristatomi teoriniai teiginiai ir įžvalgos; čia nepraktikuojama, o mokoma praktikos – kaip taisyti kalbos klaidas, kaip vertinti kalbos formų variantus“ (p. 173).
Dar didesnį klausimą kelia viena iš tiesų stebuklinga Šepečio įžvalga apie tarminį vieno regiono lietuvių bendrinės kalbos pagrindą ir jo išraišką dabartinėje mūsų kalbotyroje. Prisimindamas kažkada buvusią kalbininkų diskusiją apie tam tikros grupės tarptautinių žodžių kirčiavimo norminimą ir „Mūsų kalboje“ perskaitęs apie mano pritarimą Kazimierui Kuzaviniui remtis liaudies šnekamąja kalba, išmanusis autorius sugalvoja savo straipsnyje pateikti dar vieną pašaipų vertinimą. Susiradęs vieną mano tekstą (Kazlai, pilni smėlio. – Aldonas Pupkis. Lietuvių kalbos normintojai ir puoselėtojai, 2010: 341–345) ir, o varge, net parinktą 2010 m. nacionaliniam diktantui, jis pateikia fantastišką savo įžvalgą; „Teorinė į vieno regiono liaudį atsiremiančio norminimo nuostata čia grindžiama bakūžės gadynės estetika“ (p. 179, 32 išn.).
Knygoje galima rasti nemaža kategoriškų, su tikrove nesutampančių teiginių, griežtų apibendrinimų, kuriais siekiama diskredituoti priešingos nuomonės šalininkus. Stebina ir netikslūs, sugalvoti faktai, pavyzdžiui, kad Juozas Balčikonis buvo tarties (!) mokytojas (p. 141). Niekų prišnekėta ir apie Balčikonio nuopelnus „dailiajai literatūrai“, jie supainioti su kalbininko vertimais (p. 127), apskritai keistokai vertinami visi Balčikonio darbai ir veikla (p. 124–125).
Netiesa, kad Albertas Rosinas buvo tik simboliškai nukentėjęs nuo sovietų (p. 210). Ar išmesti iš aspirantūros, kurį laiką neduoti jokio darbo, aklinai užverti duris į Vilniaus universitetą buvo tik simbolinis sovietų valdžios aktas?
Tokių neišplėtotų, sujauktų, sąmoningai iškraipytų faktų knygoje yra ir daugiau. Nemaža dalis kitų čia neminėtų selekcijos pavyzdžių yra tik interpretacijos, daromos remiantis iš konteksto ištrauktais teiginiais ir citatomis. Jų dar prisideda ir iš antrojo knygos tomo „Lietuvių kalbos idealai. Kaip keitėsi geriausios kalbos idėja“, išėjusio 2017 m., tad bent apie kai kuriuos ryškesnius norėčiau palikti pakalbėti kitą kartą.
Rašau Jums dėl esminio dalyko, kuris liko nė karto nepaminėtas, kalbant apie etatinį mokytojo apmokėjimo modelį – dėl švietimo kokybės. Nes tai, ką dabar stebime, verčia nerimauti, kad ji ir toliau prastės. Pasidalinsiu pastabomis iš mokytojo pozicijų.
Todėl mes, mokytojai, siūlome didinti kontaktinių pamokų koeficientą ir skirti daugiau valandų pasiruošimui pamokoms. Mokytojai nori perteikti mokiniams naujausias žinias naujausiomis technologijomis, o tam reikia papildomo laiko. Susitelkime į mokymą ir mokymąsi.
Antroji pastaba: dėl etatinio mokytojo apmokėjimo modelio supriešinami mokytojai ir mokyklos. Kaimo mokyklos supriešinamos su miesto, profesinio mokymo – su vidurinėmis. Etatinio darbo užmokesčio modelis nuvertina profesijos mokytojų darbą – juk už tą patį atlyginimą jie turės dirbti daugiau, nei bendrojo ugdymo mokytojai. Pastariesiems užtenka turėti nuo 504 iki 1008 metinių kontaktinių valandų ir per nekontaktines valandas bus sudaromas 1512 val. etatas (nuo 33 iki 67 procentų nekontaktinių valandų), o profesinio ugdymo kontaktinių valandų žirklės – nuo 672 iki 1176.
Gal tai turėtų reikšti, kad profesinio ugdymo mokytojui reikia mažiau ruoštis pamokoms (nuo 22 iki 56 procentų nekontaktinių valandų)? Mes manome, kad tiek pat, o kartais net ir daugiau. Kaime mokytojo etatui sudaryti užtenka 504 kontaktinių valandų, ir pamokų pasiruošimui bei veiklai jis turės per 1000 val. Visi puikiai žinome, kiek miesteliuose liko mokinių. Todėl siūlau suvienodinti skirtumus ir sumažinti koeficientų žirkles, kad liktų mažiau galimybių supriešinti tos pačios mokyklos mokytojus, nes bet kuris žmogus – taip pat ir mokytojas – gali gerai dirbti tik pozityvioje, sveikoje aplinkoje. O reformą siūlau daryti Lietuvos kaimo mokyklose.
Trečias dalykas: jau dabar Lietuvos mokyklose veši ir bujoja popierizmas – užsiimame aprašinėjimu, „kaip mes gerai dirbame“, nes vienas iš „geros mokyklos“ bruožų yra gausybė gerai užpildytų dokumentų, o įvedus etatinį apmokėjimo modelį to aprašinėjimo ir registravimo atsiras dar daugiau. Mokytojų ir vadovų energija bus švaistoma ir toliau, gausinat popierių kalnus – registruojant veiklas, jas aprašinėjant, sisteminant ir pan. Nemanau, kad kitų profesijų darbuotojai turi pateisinti savo etatus kurdami lenteles, „kiek laiko drožiau pieštuką“. O mokytojams tai daryti reikės...
Ketvirta – 2018 m. birželio 19 d. yra akivaizdžiai per vėlu kalbėti apie reformas, kurias ketinama pradėti nuo rugsėjo pirmosios, tuo labiau kad pusiau parengta reforma, kurią bandoma „prastumti“ paverčiant mokytojus eksperimentiniais triušiais, žemina mokytojų orumą ir ne didina, bet dar labiau smukdo mūsų profesijos prestižą. Šiandien mokytojai laikomi nežinioje, mes vis dar nežinome, kiek mokyklose bus etatų. Pernelyg daug liko klausimų, į kuriuos nesugeba atsakyti Švietimo ir mokslo ministerijos konsultantai.
O pabaigai palinkėsiu taip: baikime mulkinti mokytojus. Gerbiama ministrė kovo mėnesį paskelbė apie 95 milijonus iki 2020 metų, bet šiandien deklaruojama, „kad reforma ir nėra atlyginimų didinimas“ – cituoju ministerijos atstovus. Mes, mokytojai, turime pagrindo spėti, kad tie žadėti milijonai ir vėl bus sukišti į trinkeles ir sienas. Įvedę į Švietimo ir mokslo ministerijos skaičiuoklę savo duomenis matome, kad atlyginimas mažės – ir jis mažės daugiausiai mokykloje dirbantiems mokytojams. Tai reiškia, kad mažės ir motyvacija gerai bei nuoširdžiai dirbti. Ar tikrai to siekiame, garsiai deklaruodami tikslą gerinti švietimo kokybę?
Su politikais diskutuoti nėra labai prasminga: jie čia ne tam, kad mąstytų, o tam, kad „atstovautų“.
T. y. reikiamais intervalais garsiai (ir, pageidautina, jaudinančiai, vaizdingai) išrėkinėtų tezę, kurią jiems į burnas įbruko tie, už kuriuos jie „stovi“ – skolina savo veidą ir kūną, kad užsakovams to patiems daryti nereikėtų, kad saugiai gyventų šešėlyje.
Bet „atstovavimą“ ir jo raiškos būdus aptarti verta: idant ir „plika akimi“ pasimatytų, kad viešos „diskusijos“ dėl primygtinai siūlomų dalykų yra kas tik norite, bet ne racionalus racionalių piliečių informavimas apie tai, kas jiems geriau.
Ne argumentacija, ne įtikėjimas ginamu reikalu (tada reikėtų dėti pastangas suprasti ir pamatyti, kad aplink pasitaiko ne tik priešingos stovyklos gramofonų, bet ir gyvų žmonių, kurie turi visai vertų dėmesio priežasčių būti oponentais, o ne, vietoje jų, „tiesiog“ troškimą smurtauti), yra to straipsnio kraujas ir kaulai, o „įmušinėjimas“ pakartojimu paprastučių klišių ir emocingas rankų grąžymas graudenant, barant, smerkiant, gąsdinant.
Yra, matote, toks pasirinkimas: tarp Gėrio (Lietuva su Stambulo konvencija) ir Blogio (Lietuva be Stambulo konvencijos) – jūs visiškai laisvi pasirinkti laisvai balsuodami, tačiau kaip drįstate (jūs, tamsūs atsilikę patriarchalai!) nepasirinkti Gėrio arba nemanyti, kad tai – Gėris?! („Man labai liūdna ir gėda…“ – tik labai blogas pilietis gali pristigti empatijos politikei, kuriai „liūdna ir gėda“, ir nenorėti padaryti taip, kad ji ir vėl giedrai nusišypsotų; gėdykis pats, skaitytojau!).
Nesvarbu, kas taip sako – vicepirmininkas ar pats pirmininkas. Titulas teiginiui teisingumo neprideda.
Kaip ir ne kontrargumentas – pastabą iš konvencijai priešiškos LR Seimo narių grupės deklaracijos (savo ruožtu, nepriimtinos), jog „iš esmės visos konvencijos nuostatos, kurios skirtos moters apsaugai nuo smurto, jau yra tapusios Lietuvos nacionalinės teisės dalimi“, užjuokinėti retoriniu „Ir ką? Ir viskas čia, Lietuvoje, gerai?
Iš V. Blinkevičiūtės teksto aišku tik viena: konvenciją būtina kuo skubiau ratifikuoti, nes (a) visur vien smurtas (jei esi moteris), kurio stebuklingai neliks konvencijos dėka (kodėl, kaip – negrindžiama), (b) jokių kitų priežasčių jos neratifikuoti niekur nebuvo ir negali būti išsakyta (faktinė netiesa), išskyrus vienintelę, kurios iš tiesų niekas niekada neišsakė – „norą smurtauti“ ir „neapykantą moterims“.
Nebent – dar vengimas skirti „papildomus finansinius ir žmogiškuosius išteklius“, nors toks vengimas visiškai racionalus, jeigu yra pagrindo manyti, kad tie ištekliai problemos (buitinio smurto), kuriai skiriami, anaiptol neišspręs ir net nesumažins, o tik, savo ruožtu, sukurs papildomų kitokio pobūdžio problemų.
Taip pat – įtarti, kad tai šių išteklių įsisavinimo troškimas (o ne humanistinis siekis pagerinti pasaulį) ir yra pagrindinė suinteresuotų grupių (galės gaminti lankstinukus ir plakatus, rengti nieko nemokančius mokymus, gauti stabilų eterį atitinkamoms laidoms bei straipsniams, etatus įvairiose institucijose...) priežastis reikalauti konvencijos ratifikavimo. (c) Jei neratifikuosime, tai – o siaube! – būsime panašūs į Rusiją, o turime būti visa kuo panašūs į Skandinaviją.
„Sąmoningai nutylima, kad vadinamoji Stambulo konvencija apima ne tik kovą prieš smurtą, bet ir smurto artimoje aplinkoje prevenciją ir šalinimą“ – ne, nenutylima, kaip tik realios tikėtinos tokios prevencijos pasekmės ir yra pagrindinis oponentų nerimo šaltinis.
Sąmoningai nutylimi kaip tik šio pobūdžio motyvai neratifikuoti: tiesiog ignoruojami kaip nesantys, nei išsklaidymo, nei bent paviršutiniško atsakymo neverti.
Visas dėmesys ir pastangos sutelkiami šaipytis ir pamokslauti apie „tamsumą“, pasigavus naiviausią iš kieno nors baimių ir oponentu pasirinkus kokį nors paprastąjį homofobą arba liežuvio neapverčiantį kaimo alkoholiką, kuris gal girdėjo, kad konvencija pakeis jam lytį.
Ar dar reikia tęsti, kodėl ne apie rūpestį naminio smurto mažinimu bei lyčių lygybės faktiniu didėjimu sukasi visa tai?
VSD pažymų fone nerimsta „MG Baltic skaliko“ Tomo Dapkaus ir 2008–2012 m. LR Vyriausybės premjero Andriaus Kubiliaus viešas kapojimasis, kuris iš jų dirbo ROSATOM naudai. Nepaisant, atrodytų, nesutaikomų pozicijų šioje dvikovoje dėl teisybės, išties jos kai kur sutampa. Svarbiausias sutapimas – tai požiūris į Tautos referendumą dėl Visagino AE.
Tomo Dapkaus pateikti faktai dėl A. Kubiliaus slaptų ryšių su ROSATOM per NUKEM akcininkus (ROSATOM) ir su jų viešųjų ryšių įmone nebekelia jokių abejonių. Tačiau T. Dapkaus kaltinimai A. Kubiliui, kad jis suorganizavo referendumą ir siekė rezultato NE, yra akivaizdžiai iš piršto laužti. Mes esame liudininkai, kad A. Kubilius priešinosi referendumui ir iš visų jėgų siekė rezultato TAIP. T. Dapkus arba labai klysta, arba sąmoningai klaidina publiką bei kvotėjus.
Pabrėžtina, kad apie Lietuvos elektros tinklų atsijungimą nuo BRELL ir jų sinchronizaciją su Vakarais rūpinamasi tik tol, kol sėdima opozicijoje. O kai ateinama į valdžią, tai prasideda šio strateginio tikslo įgyvendinimo atidėliojimas. Kiti tikslai tada iškeliami į pirmą planą. Antai, ir 2010–2011 m. buvo siūloma statyti naują atominę elektrinę (VAE), tinklų sinchronizaciją su Vakarais nukėlus ateičiai.
Kad suprastume, kaip vyksta strateginis Lietuvos piliečių mulkinimas dėl mūsų šalies energetinio savarankiškumo, trumpai peržvelkime pagrindinius įvykius, kuriuose dalyvavo A. Kubilius:
1. 2006 metais A. Kubilius teigė: „Pirmiausia tai šalies sinchronizacija su Vakarų Europos tinklais, prisijungiant prie Vakarų Europos sistemos, nes be šio veiksmo kalbos apie Lietuvos ūkio integraciją su Vakarų Europa yra tik lengvatikiams mulkinti.“
2. 2007-02-12 Rasa Juknevičienė paragino tuometį premjerą Gediminą Kirkilą apsispręsti dėl Lietuvos prisijungimo prie europinės sistemos, nes iš visų šiandienių NATO ir ES valstybių tik Baltijos šalių tinklai tebėra centralizuotai valdomi iš Rusijos.
3. Dešimties signatarų ir keturių KTU profesorių siūlymu premjeras G. Kirkilas sudarė A. Kubiliaus vadovaujamą grupę (2007 m. gegužės 8 d.), kuri turėjo spręsti sinchronizavimo klausimus ir iki 2010 m. rugsėjo mėn. pateikti pasiūlymus.
4. 2008 m. Seimo rinkimus laimėjo TS-LKD. Jos programoje buvo numatyta AE, tačiau tik tuo atveju, jei maksimali atominio reaktoriaus galia neviršys 800 megavatų (MW) – kaip tik dėl to, kad galingesnis reaktorius neleistų atsijungti nuo Rusijos energetinės sistemos. Netgi ir su jungtimi į Lenkiją Baltijos šalių tinklas užtikrintų tik 800 MW momentinį galios rezervą, mat jūrinė jungtis su Švedija pateikia ne kintamąją, o nuolatinę elektros srovę. Dar daugiau, TS-LKD programoje [nuoroda] buvo parašyta, kad, jei kas nors siūlys didesnio galingumo reaktorius, tai pririš Lietuvą prie Rusijos ir jie bus „Lietuvos energetinės nepriklausomybės priešai“. Teigta, kad tik toks (800 MW) atominės elektrinės reaktorius užtikrins savarankišką, stabilų, sistemos darbą, jos integraciją į Europos sistemą bei realią elektros energetikos nepriklausomybę nuo Rusijos sistemos. Maksimali reaktoriaus (reaktorių) galia 800 MW buvo strateginis nacionalinio saugumo sprendimas. Mėginimai statyti didesnio galingumo blokus traktuoti kaip nusikalstami, nes jie bent pusei amžiaus įstumtų į naują energetinę priklausomybę nuo Rusijos. Nežiūrint to, A. Kubiliui atsisėdus į premjero kėdę pasiūlyta projektuoti naują Visagino elektrinę jau su 1394 MW galios reaktoriumi...
6. 2011-07-14 konkurso komisija strateginiu investuotoju pasirinko „HITACHI“, kurio reaktoriaus galia buvo 1394 MW. Tad pasirinkta strateginė kryptis į Rusiją! Nors visur buvo skalambijama, kad atominė elektrinė esą užtikrins energetikos nepriklausomybę.
7. 2012 m. birželio mėnesį A. Kubiliaus vyriausybė pateikė Seimui tvirtinti koncesijos sutartį su „HITACHI“, kurioje numatyta reaktoriaus galia – 1394 MW, neatitinkanti nacionalinio saugumo reikalavimų – NESTATYTI ELEKTRINĖS SU DIDESNE KAIP 800 MW REAKTORIAUS GALIA. A. Kubiliaus vyriausybės Seimui pateiktuose dokumentuose be kita ko rašoma: (citata) „VAE 1394 MW bloko galios rezervavimas bus užtikrinamas iš LIETUVOS, LATVIJOS , ESTIJOS ir KARALIAUČIAUS srities elektrinių per kintamos srovės jungtis su LENKIJA ir per nuolatinės srovės jungtis su SUOMIJA, RUSIJA, BALTARUSIJA.“ Vėl į Rusiją...
Pasipylus kritikai, Seimo nariams buvo pateiktas aplankas, kuriame punktyru pažymėta antra jungtis su Lenkija, esą taip kažkada bus sprendžiamas elektros tinklų sinchronizacijos su Vakarais klausimas ir užtikrinamas momentinis galios rezervas iš Vakarų, kai jau veiks didelės galios VAE blokas (kaip paaiškėjo, antros jungties sumanymas tebuvo blefas, nes net ir šiandien Lenkija nesutinka jos tiesti).
8. Toks projektas Seimo narių daugumos pritarimo iš sykio nesulaukė. Bet vėliau jį palaikė... V. USPASKICHO Darbo partija ir tik jos balsai nulėmė, kad įstatymų paketas buvo priimtas vos 69 balsais. Už tokią „nelauktą“ pagalbą R. Juknevičienė dėkodama „nuoširdžiai“ spaudė dešinę VIKTORUI. Seimo narių grupė kreipėsi į Prezidentę, prašydami šį įstatymą vetuoti. Deja, Prezidentė jį pasirašė.
9. 2012-10-14 referendume dėl VAE net 62,8 procentai dalyvavusių nepritarė VAE statybai. Lietuvių tautos sveika logika išgelbėjo Lietuvos valstybę nuo ekonominės avantiūros, nes VAE statyba būtų kainavusi virš 5 milijardų eurų (statant kaina paprastai gerokai išauga), o kur dar uždarymo milijardai, kur dar naujų papildomų rezervavimo jungčių milijardai... Nelaimės atveju Lietuva vienui viena... O ir apie energetinį savarankiškumą ilgam nė kalbos nebebūtų.
Tačiau numatomą VAE projektą sustabdė referendumas, o tada iš karto sustojo ir Karaliaučiaus atominės elektrinės statyba. Jos veikimas be prisijungimo prie Lietuvos ir be veikiančio BRELL žiedo būtų iš viso techniškai neįmanomas (šis faktas nuo Lietuvos visuomenės buvo slepiamas). 2008–2012 m. kadencijos Seimo nariui Gintarui Songailai iš karto po referendumo teko dalyvauti ekologinėje konferencijoje Karaliaučiaus srityje. Konferencijoje buvo ir oficialus pranešėjas iš ROSATOM, kuris pareiškė, kad kai Lietuva nebestato AE, tai ir vadinamosios Baltijos AE statyba netenka prasmės, taip pat informavo, kad jos statyba sustabdyta.
Baltarusijos antiatominių kampanijų dalyviai daug kartų 2010–2012 m. dalyvavo konferencijose Lietuvoje (taip pat ir Seime). Jiems buvo reikalinga Lietuvos valstybės ir ES pagalba. Kadangi tuo metu Lietuvos valdžia ketino statyti naują galingą atominę elektrinę Visagine, Baltarusija jai nerūpėjo, o kai kurių Baltarusijos atstovų nutarė net neįsileisti į Lietuvą (nebeduodavo vizų, nes jeigu jie prieš Astravo AE arba apskritai prieš atominę energetiką, tai esą reiškia, kad jie ir prieš VAE, todėl yra pavojingi Lietuvos nacionaliniams interesams). Baltarusiai Lietuvos teismuose įrodė, kad jie jokios grėsmės nekelia ir tik po ilgo bylinėjimosi vėl galėjo atvykti į Lietuvą. O juk tuomet bendra kampanija prieš Astravo AE galėjo išgelbėti Lietuvą nuo šios negandos.
Lietuvos veiksmai prieš Astravo AE vietos pasirinkimą šalia Vilniaus pagal tarptautinę Espoo konvenciją (Baltarusija yra jos narė) taip pat buvo vangūs. Lietuvos valdžia statė ir statė (tik ne atsijungimui ir sinchronizacijai reikalingus dalykus). Išleido šimtus milijonų eurų projektams, reklamai, užsienio specialistų paslaugoms, įvairiems tyrimams, o šiandien susiduriame su realia Astravo AE grėsme ir Rusijos grasinimais atjungti Baltijos valstybių energetines sistemas nuo Rusijos tinklų jau 2020 metais. Gali atsitikti taip, kad mes ne tik kad imsim elektros energiją iš nesaugios Astravo AE (priešingai nei deklaruojama įstatyme), bet dar ir paprašysime, kad mūsų nuo jos neatjungtų.
Dar 2010 metais prof. A. Nargėlas siūlė: „Reikia numatyti elektros energetikos sistemos plėtros gaires tam atvejui jei nepavyktų įsijungti į ES sinchroniniam darbui. Tokiu atveju labai svarbus autonomiškumo ir energetinio saugumo užtikrinimas.“ Per dvi Seimo kadencijos šios užduoties taip niekas ir neįvykdė. Dabar atėjo mulkinimo metas jau trečioje Seimo kadencijoje. Anksčiau buvo žadama, kad galėsime atsijungti nuo BRELL iki 2020 metų. Sinchronizuotis su Vakarais galbūt iki to laiko ir nespėsime, bet atsijungti, kad autonomiškai veiktų Baltijos šalių tinklai, gal dar galime suspėti? Jei nespėsime, valstiečiai nuosekliai pabaigs strateginės išdavystės istoriją.
1) ROSATOMUI ypatingai reikėjo Visagino atominės elektrinės, todėl reikia baigti kalbas, kad ROSATOMAS turėjo įtakos referendumo inicijavimui Seime bei surengimui Lietuvoje ir kad, pastačius Visagino AE, Astravo atominė esą jau nebūtų statoma. Jei nebūtų referendumo, būtų statomos visos trys, tiktai VAE būtų statoma iš skolintų pinigų, kuriuos turėtume grąžinti mes ir mūsų vaikai. Ir todėl iš tiesų būtina atlikti išsamius tyrimus apie ROSATOM ryšius su politikais ir galimais įtakos agentais, kaip ir siūlo A. Kubilius (čia toks blefas?). Tirti reikėtų ne tik tuometinius, bet ir dabartinius ryšius;
2) turime nesileisti mulkinami ir ryžtingai siekti, kad Lietuva iš tiesų atsijungtų nuo BRELL ir neimtų elektros energijos iš Baltarusijos, jau kai ši pradės eksploatuoti Astravo AE, o dar tiksliau – turime tai padaryti tam, kad Baltarusija neturėtų galimybės net pradėti eksploatuoti Astravo AE; juk ji apie Lietuvos poziciją buvo įspėta;
3) referendumas dėl VAE bei jo rezultatai neatitiko Kremliaus ir ROSATOM interesų, tad visi turėtume padėkoti piliečiams už šį sprendimą, o ne niekinti ir kaltinti juos.
Kai šią naktį degsime Joninių laužus, Lietuva tykiai tykiai ir daug kam nepastebimai bus ką tik peržengusi dar vieną savo brandos riboženklį: įveikusi antrąją dieną, kai Europos Sąjungoje gyvename ilgiau nei be jos.
Europinės svarstyklės, imančios viršų praktiškai kiekvienoje mūsų gyvenimo srityje, savo pusėn nusvėrė ir istorijos lėkštę.
Šį simbolinį slenkstį peržengiame tyliai, be ypatingos pompastikos. Turbūt tai rodo mūsų principinį sutarimą, kad sprendimas stoti į ES buvo teisingas. Narystės naudą šiandien skaičiuojame visi. Sunku surasti argumentų, kokią žalą Lietuvai atnešė narystės laikotarpis. O jei jų – rimtų, nepopulistinių – ir iškyla, tai galiausiai atsiremia į mūsų pačių neatliktus namų darbus ar vėluojančias reformas.
Daugiau klausimų kelia ES ateitis. Platesnio visuomenės įsitraukimo į šias diskusijas dar trūksta. Vis pasigirsta, jog „kažkas“ tas diskusijas turi organizuoti. Tarsi tam, kad mąstytum, kad išsakytum nuomonę, reikia valdžios išnuomotos salės, gaiviųjų gėrimų ir mero ar ministro dalyvavimo.
Kartais reikia ir šių atributų. Bet į Sąjūdžio iniciatyvinės grupės pirmąjį susitikimą Lietuvos ateities aptarti to meto šviesuoliai susirinko tikrai ne valdžios pakviesti ar paraginti.
Keletas esminių klausimų viešojoje erdvėje jau nuskambėjo. Antai: ar tolesnis suverenių galių delegavimas nepamins mūsų tautos pamatinio siekio – būti laisva ir nepriklausoma valstybe? Ar Lietuva Europos Sąjungoje nevirs Briuselio arba didžiųjų valstybių funkciniu priedėliu?
Ar Lietuva išliks kaip tauta – lygiaverčių tautų sąjungoje? Ar išliks mūsų kalba, kultūra, o svarbiausia – mūsų teisė rinktis integracijos greitį, „gylį“ ir kryptį?
Esu tikras, kad išliks, kad išsaugosim savo tapatumą. Bet tai priklausys tik nuo mūsų pačių pastangų ir aktyvumo. Genuose turime didelį užtaisą užsispyrimo, atkaklumo, darbštumo, padėjusio išlikti net totalitarinės priespaudos sąlygomis. Deja, optimizmo stoka, nuolatinė saviplaka temdo tikėjimą ir laisvą kūrybišką mintį.
Bet jei norite būti geriau išgirsti, jei siekiate realios įtakos, – burkitės į bendraminčių koalicijas ir pakvieskite mane ar kitą ministrą, o gal net Europos komisarą į diskusiją.
Tokiame sąjūdyje subrandinti, iš jo kilę klausimai ir atsakymai neabejotinai turės teigiamos įtakos visam politiniam procesui.
Kai Joninių naktį suksim į šilą ieškoti paparčio žiedo, pagalvokime, ar jį jau rado mūsų Lietuva.
Daug metų didžiavausi ir gyriausi, kad, gimęs Kaune, esu vilnietis. Džiaugiausi, kad po 16 metų Anglijoje grįžau gyventi į sostinę. Dar kartais ir iš Kauno pasišaipydavau (ten esama nemažai juokingo, bet šiandien ne vieta ir ne laikas).
Šiandien didžiuotis Vilniumi yra nesusipratimas. Tas pats, kas girtis, kad gyveni šiukšlių konteineryje. Didžiausias šalies miestas yra nudrožtas, pavargęs, praradęs bet kokį optimizmą, savigarbą ir viziją.
Jokios naujos statybos nekompensuoja slogaus mirštančio miesto jausmo: Indijos sostinėje Delyje, keliais dešimtmečiais per vėlai, pastatė naują oro uostą, tačiau pats miestas tebėra srutų duobė. Taip ir Vilniuje: naujasis aplinkkelis tėra patogus būdas apvažiuoti dulkino betono masyvą, nelabai daug jo pamatant.
Kuo mažiau šiais laikais Vilniuje būni, tuo geriau jautiesi.
Kažkada Kauną vadino degaline tarp Vilniaus ir Klaipėdos. Šiandien Vilnius yra musių nutupėtas apokalipsės laukas tarp Minsko ir Kauno.
Štai jums priežastys, kodėl sostinę reikėtų kraustyti į Kauną, o Vilnių aptverti tvora, gyventojus iškeldinti, ir dalį teritorijos paversti pramogų parku: Senamiestį, kaip ir anksčiau, galima rodyti turistams.
Atskraidintume teroristus iš viso pasaulio kvotos procedūroms. Oro uostas galėtų būti pirmasis kvotos etapas: pavarinėjam juos koridoriais tris valandas ir tada klausiam: ar jau kalbėsi, ar nori dar tris valandas pasivaikščioti koridoriais?
Jie viską papasakotų. Jei vis dar nešneka, perduodam Keleivių kontrolei. Tegu nusiveda į autobusiuką. Jei ir iš ten išeina gyvas ir neprisipažįsta, tada į specialiai įrengtą kalėjimą, ir ten juos tegul pribaigia atvežti iš užsienio tardytojai. Jei neatlaikys tardymo, išvežti į nacionalinio stadiono griuvėsius Šeškinėje. Iš ten dar niekas gyvas negrįžo.
2. Kaune dar yra medinių namų, kurie prašosi liepsnosvaidžio, bet jie neturi tokios gėdos, kaip Vilniaus taboras, kur bijo važiuoti policija, tik praskrenda sraigtasparniu ir džiaugiasi pasprukę. Ten reikia NATO taikdarių su tankais ir minosvaidžiais, ne socialinių darbuotojų. Turistams Vilniuje rodo „Užupio respubliką“, ir jie dairosi, kur čia tas žadėtasis Lietuvos Monmartras (yra tik parduotuvėlė, kurios kasoje daugiau taromato čekių negu banknotų) – galėtume pasigirti, kad turime savo Heroino Respubliką, Vilniaus Taborą, kuri išties nepriklausoma, nes jokie įstatymai ten negalioja.
3. Kaune yra graži tarpukario architektūra, senoji prezidentūra, o Vilniuje, palyginimui, yra Josifo Stalino vardo tarptautinis oro uostas su komunistine apdaila, apsuptas taboro ir Naujininkų, blogiausių apgyvendintų vietų pasaulyje, neskaitant San Paolo lūšnynų ir Mumbajaus infekcinės ligoninės. Tik Mumbajuje geresnė situacija su taksi negu Vilniaus oro uoste.
Kai sprogsta troleibuso padanga ir sudrasko saloną kaip popierinį puodelį, visus troleibusus tiesiog reikėtų nuvežti į miesto pakraštį ir nustumti nuo skardžio (galimai prieš tai juos užpildžius miesto tarybos deputatais). Bet Vilnius ne toks miestas, kur tai kas nors galėtų padaryti.
5. Vilniaus gatvių danga yra Bangladešas ir Somalis. Ne Europa (juo labiau ne Šiaurės Europa), ir ne civilizuotas pasaulis. Meluojantys ir išsisukinėjantys savivaldybės pareigūnai vis bado pirštais į kažkokias lenteles ir sako, kad Vilniuje tvarkomasi geriau negu be kur, bet vairuotojai ne akli. Vilniuje ant Jasinskio tilto yra daugiau asfalto lopų negu visuose Albanijos keliuose kartu paėmus. Vokiečių gatvės grindinys jau nebe duobėtas, o pavirtęs akmens dantračiais iš siaubo filmo.
Tai – šėtono nuosavas kiemas, ir niekam dėl to ne gėda. Prezidentūra netrukus svarbius svečius turės vežioti vikšriniais traktoriais arba apskritai vežti į Kauną, kaip Nyderlandų karalių neseniai buvo nuvežę: Vilnius jau nebepravažiuojamas ir netinkamas naudoti. Miestas išėjo iš galiojimo.
6. Trys žodžiai: nacionalinis stadionas Šeškinėje. Kaunas jau netrukus turės naują S. Dariaus ir S. Girėno stadioną, o Vilnius turės, kaip visada, špygą. Gėda? Žinoma, ne. Ko čia gėdytis, geriau ir vėl savaitgaliui uždaryti eismą vienam iš dvidešimties beprasmių maratonų arba kokioms mugėms, smirdinčioms raugintais kopūstais gatvėse ir parduodančioms tuos pačius drožtus šaukštus jau keturiasdešimt metų.
7. Vilniuje pusė gyventojų jau seniai nebebuvę miesto centre: išsiplėtęs praktiškai iki Ukmergės ir Elektrėnų, miestas tapo vėžio ląstele, piktybiniu naviku, kur naujai privarytais betono luitais užgriozdinti dulkini laukai ir sodų bendrijos. Tai nebe Lietuva, o Naujasis Minskas ir Vakarų Pjongyangas.
8. Kaunas neturi tokio absurdo, kaip didžiulis kalėjimas pačiame miesto centre (Lukiškės) arba parlamentas, kuris jau turi vieną disfunkcinę, baisią ir sovietinę posėdžių salę, tai prie jos pastatė dar antrą, bet pirmąją griauti gaila. Vilnius yra kaip ta nusenusi moteris, kuriai seną sugedusį šaldytuvą išmesti gaila, todėl ji virtuvėje šalia jo pastato naują ir valgyti gamina svetainėje, nes virtuvėje nebėra vietos.
10. Dešimtas punktas svarbiausias, kaip dešimtas Dievo įsakymas. Šiukšlės. Kauno valdžia neleistų, kad juos ant ausų statytų šiukšliavežiai. Miestas, kuris ne tik per kelias savaites pavirsta Neapoliu (ne gerąja prasme), bet kurio valdžia išvadina visus verksniais ir liepia kentėti karštyje rūgstančių sauskelnių dvoką, nenusipelno būti sostine.
Kaune tokie šiukšlininkai ropotų keliais ir trim pamainom dantų šepetėliais šveistų konteinerius už bausmę, kartu su visais administracijos atstovais, kurie atsakingi už netvarką.
Jeigu kunigaikštis Gediminas medžiotų ir būtų užmigęs šiandien, jis ne geležinį vilką staugiant susapnuotų: valdovas regėtų naująją Kauno autobusų stotį ir Lietuvos sostinę būtų įkūręs prie Nemuno.
Dabar visi, kas netingi, nuo prezidentės iki anoniminio kokio portalo komentatoriaus, piktinasi, kad „MG Baltic“ užvaldė valstybę. Tyrimas, kaip koncernas apraizgė politikus, priklausančius skirtingoms partijoms, jau pavadintas skambiu „amžiaus bylos“ pavadinimu.
Tačiau susidaro įspūdis, jog pamirštama (arba sąmoningai nutylima), kokios tikrosios šios istorijos ištakos. Kas pirmasis ištiesino korupcijos kelius. Ir ką drąsiai galėtume pavadinti Lietuvos politinės korupcijos krikštatėviu.
Savo politinę karjerą V. Uspaskichas pradėjo remdamas Artūro Paulausko socialliberalus. Už paramą galimai atsimokėta postu – verslininkas V. Uspaskichas, neturintis jokios politinės patirties, tampa Seimo Ekonomikos komiteto pirmininku. Tačiau veikti per kitas politines jėgas V. Uspaskichui pasirodė neefektyvu, todėl 2003 m. jis šveičia A. Paulauską per bortą, atsistatydina ir įregistruoja savo politinę jėgą skambiu „Darbo partijos“ pavadinimu.
Tai buvo darinys vieno vienintelio lyderio, kuriam laikinai atsitraukus, viskas pradėjo aižėti ir byrėti. Ideologiją, kuria vadovavosi „darbiečiai“, neprieštaringai apibrėžti sunku, pirmiausia, kas ateina į galvą, būtų liberalizmas, tačiau pati ciniškiausia ir įžūliausia jo versija.
Būtent „darbiečiai“ konvejeriu pradėjo pardavinėti vietas rinkiminiuose sąrašuose, būtent jie aiškiai pademonstravo, kad politika yra įtakingiausias ir pelningiausias verslas. Visą šią patirtį (kartu su Vytuku Gabšiu) vėliau perėmė koncernas „MG Baltic“.
Nors apie V. Uspaskichą prikalbėta, prirašyta kalnai, jo fenomenas nenustoja stebinti. Pabandykite prisiminti bet vieną reikšmingą darbą, kurį šis politikas, buvęs Seimo narys, buvęs Ūkio ministras, buvęs Vilniaus savivaldybės narys, buvęs valdančiosios koalicijos narys yra kada nuveikęs? Šnipštas.
O ką jis padarė kaip europarlamentaras, dirbantis jau antrą kadenciją? Tuščia! Visuose postuose V. Uspaskichas veikė savo naudai ir to ypatingai neslėpė. Tad kodėl ši figūra vis dar ne gėdingų Lietuvos puslapių archyvuose, o vėl veržiasi į aktyvią politiką, vėl baudžiasi užimti postą, kuris galėtų atitekti žmogui, gebančiam Briuselyje ką naudingo nuveikti – Europai ir Lietuvai. Kas čia su mumis dedasi, kad uspaskichai ne tik neskęsta, bet dargi plaukia į viršų?
Dėmesį V. Uspaskichas atkreipė jau pačioje savo politinės karjeros pradžioje. Neturėdamas politiko kompetencijų, sunkiai gebantis išsireikšti lietuviškai, V. Uspaskichas veikė taip, kaip suprato, kaip buvo įpratęs – įžūliai, tiesmukai, storžieviškai, ciniškai.
Versle neramiais praeito amžiaus dešimto dešimtmečio laikais visos šios savybės leido išlikti. Politikoje gi, nuo „dainuojančios revoliucijos“ laikų, dominavo kitas stereotipas, reikalaujantis pakylėtumo, aptakumo, tam tikro neapibrėžtumo. Į tokį stereotipą sutilpo ir sarkastiškai pakrizenančios Vytauto Landsbergio metaforos, ir atsargus Algirdo Brazausko „apsvarstysim, išžiūrėsim“.
Tačiau socialines bei moralines įtampas išgyvenančioje visuomenėje, ypač po tuometinio premjero Adolfo Šleževičiaus visa jėga paleistos „didžiosios privatizacijos“, kuri, beje, ir davė pradžią koncernui „MG Baltic“, brendo supratimas, kad politikoje kalbama viena, o daroma visai kas kita.
Atsirado poreikis politikų, kurie žodžių nevyniotų į vatą, drožtų be užuolankų. Trumpalaikė „ubagų karaliaus“ Vytauto Šustausko sėkmė parodė, kad tuomet politinėje rinkoje netgi buitinį chamizmą galima buvo parduoti kaip poziciją. Beje, iš politikų tik tiedu, V. Uspaskichas ir V. Šustauskas, kalbėdavo apie save trečiu asmeniu – „Šustauskas mano...“, „Uspaskichas įsitikinęs...“. Iškalbinga detalė, verčianti susimąstyti.
V. Uspaskichas taip ir būtų likęs Šustausko lygmens triukšmadariu, lesiojančiu trupinius nuo politinio elito stalo, jei ne dvi svarbios aplinkybės. Pirmoji: tapęs „Gazpromo“ įtakos žmogumi Lietuvoje (tai atskira ir tamsi istorija) V. Uspaskichas pakliuvo į interesų tinklą, suteikusį jam kur kas daugiau galimybių ir resursų, nei galėjo įsivaizduoti vietiniai triukšmadariai.
Antroji aplinkybė buvo susijusi su tuo, kad V. Uspaskichas tapo „Dviračio“ personažu. Taip, V. Šustauskas taip pat buvo pakliuvęs į „Dviratį“, tačiau jam nepasisekė su aktoriumi. Tačiau kur kas svarbiau, kad V. Uspaskichas, skirtingai nei V. Šustauskas, ėmė akivaizdžiai lygiuotis į Remigijaus Vilkaičio personažą, netgi iš jo mokytis. Ilgainiui V. Uspaskicho „gražus vaizdelis“ tapo kur kas realesnis nei buvęs suvirintojas Viktoras, be necenzūrinių išsireiškimų nesugebantis suformuluoti nė vienos rišlios minties. Pasitvirtino su kaupu tai, ką sakė garsus rusų rašytojas Viktoras Pelevinas: „Politikas – tai programa. Televizijos programa“.
Beje, „Dviratis“ ir toliau atlieka svarbų vaidmenį konstruojant V. Uspaskicho politinę biografiją. Begrįžtantį V. Uspaskichą vaidina jau kitas aktorius, tą daro kitaip, tačiau nemažiau įtaigiai. Atviras klausimas, kodėl kitomis aplinkybėmis patriotizmą ir pilietiškumą demonstruojantys „Dviračio“ kūrėjai vėl stumia V. Uspaskicho politinius reitingus aukštyn. Matyt, pinigai, gaunami tegu ir ne tiesiogiai iš paties Viktoro, per laidos populiarumo reitingus, jiems yra pakankamas argumentas.
Sugrįžtantis V. Uspaskichas ne kažin kiek ir pasikeitė. Paseno, apsunko, nebe taip greitai randa žodį, suveda pokalbio galus. Atsirado daugiau cinizmo, kuris pačios artimiausios aplinkos žmones verčia gūžčioti pečiais – kurių galų stengtis, eikvoti laiką ir pinigus, vardan ko? Kad ponas vėl pakliūtų į Europos parlamentą?
Neseniai vienas italų europarlamentaras, išgirdęs, kad V. Uspaskichas sugrįžo į Darbo partijos pirmininkus, kad galėtų vėl dalyvauti rinkimuose į Europos Parlamentą, ironiškai pastebėjo, esą lietuviai taip nemyli rusų, kad pasirengę juos pasiųsti kuo toliau, netgi į Briuselį.
Jei renkame tokius, kaip Viktoras, pavojingai nepasitikime savo valdžia. Negerbiame jos. Jei balsuojame už tokius, kad mums atstovautų, negerbiame savo valstybės. V. Uspaskichas daugiau nei bet kas kitas prisidėjo korumpuojant mūsų politinę sistemą. Jis iš esmės taip ir liko nenubaustas. Vytukas Gabšys trina suolą teisme, o V. Uspaskichas atstovauja Lietuvai Europos parlamente. Tai, kad nesusimąstome apie tai, kad mums nerūpi, liudija katastrofiškai žemą mūsų savigarbos lygį.
Ateis laikas, kai tokių nė nepastebėsime. Kaip nepastebime šiukšlių konteineriuose, kol jie nėra perpildyti. Taip, tokių, deja, visada pasitaikys, tačiau jie neužgrobs mūsų dėmesio, neprimes savo manierų, neprivers žavėtis savo arogancija, nekorumpuos mūsų sąmonės. V. Uspaskichas taps tik istorijos pažyma, liudijančia, jog sisteminė politinė korupcija prasidėjo ne nuo koncerno „MG Baltic“. Kad koncernas buvo tik uolus korupcijos mokyklos mokinys.
Vagis ir melagis gali pasakyti teisingų dalykų, pavyzdžiui, kad du kart du yra keturi, ar tai, kad juodoji skylė yra juoda, tačiau tos tiesos nepaverčia jo mažesniu vagimi ir melagiu.
Seime šiuo metu svarstoma mokytojų etatinio darbo užmokesčio sistema. Naują mokytojų darbo apmokėjimą nustatančio įstatymo projekto priėmimas stringa, o iki kitų mokslų metų likus kiek daugiau nei dviem mėnesiams, mokytojai nežino, kaip bus skaičiuojamas jų darbo užmokestis. Naujosios mokytojų darbo apmokėjimo tvarkos įvedimas vis labiau primena didelį chaosą, o ne gerai parengtą ir apsvarstytą įsisenėjusių problemų sprendimo būdą.
Seimo plenarinių posėdžių darbotvarkėje etatinio mokytojų apmokėjimo klausimas galiausiai atsirado šių metų pavasario sesijos metu. Tiesa, projektas pradėtas svarstyti tik gegužės pabaigoje, iki Seimo pavasario sesijos pabaigos likus vienam mėnesiui. Tai reiškia, jog per vieną mėnesį turėtų būti apsvarstyta iš esmės mokytojų apmokėjimą keičianti tvarka, išklausyti mokytojai ir mokyklų vadovai, išklausyta visuomenės nuomonė. Čia ir atsiranda pagrindinė problema – tarytum buldozeriu stumiamam projektui yra skiriama pernelyg mažai laiko. Etatinis mokytojų apmokėjimas kol kas yra neparuošta, skubota ir iki galo neapsvarstyta su svarbia visuomenės dalimi susijusi pertvarka.
Itin svarbi detalė yra etatinio mokytojų apmokėjimo įsigaliojimo data. Pagal įstatymo projektą, etatinis mokytojų apmokėjimas įsigaliotų jau visai netrukus, nuo 2018 m. rugsėjo 1 d. Mokyklos, vadovai, mokytojai jau šiuo metu turėtų derinti naujų mokslo metų krūvius, tvirtinti etatus, paskirstyti finansavimą, parengti naujas darbo sutartis, tačiau naują tvarką nustatantys įstatymai ir poįstatyminiai teisės aktai, iki ateinančių mokslų metų likus kiek daugiau nei dviem mėnesiams, dar iki šiol nėra priimti. Mokytojai jau dabar turėtų žinoti, kas jų laukia ir kokį atlyginimą jie gaus prasidėjus naujiems mokslo metams. Visgi kol kas neaišku, nei kaip keisis atlyginimas, nei kaip jis bus apskaičiuojamas. Įsivaizduokite, kokia sumaišties ir nežinios pilna vasara laukia mokyklų administracijų, kurios per tokį trumpą laiką turės pasiruošti etatiniam apmokėjimui, jei projektas įsigaliotų būtent nuo šių metų rugsėjo 1 d.
Kaip išeitį kartu su kitais Seimo nariais parengėme projektą, kuriuo mokytojų etatinio darbo apmokėjimo modelio įvedimą siūlėme nukelti iki 2019 metų rugsėjo 1-osios. Seimo švietimo ir mokslo komitete tam buvo nepritarta.
Akivaizdu, jog prieš priimant etatinio mokytojų apmokėjimo modelį, reikia išklausyti visų suinteresuotų grupių nuomonių ir, svarbiausia, reikia šnekėtis su tais, kuriems nauja tvarka rūpi labiausiai, – mokytojais. Ministrė po vizitų į mokyklas sako, kad naują tvarką mokyklos priima teigiamai ir yra jam pasiruošusios. Po kiek laiko nuvažiavęs į tas pačias mokymo įstaigas jau išgirstu, kad praktiškai niekas naujos sistemos iki galo nesupranta, pertvarkai nepasiruošta ir nežinios dėl naujos sistemos šiuo metu yra daugiau negu aiškumo.
Net ir ignoruojant faktą, jog didmiesčių ir regionų centrų (tačiau ir ne vien jų) mokykloms, kuriose darbo krūvis yra pakankamas, toks modelis didelės naudos nesuteiks, yra ir kitų diskutuotinų aspektų. Vienas iš jų – nepagrįstai diskriminuojami profesinių mokyklų bei neformaliojo ugdymo mokytojai. Šiuo metu įstatymo projekte mokytojams, dirbantiems pagal bendrojo ugdymo, palyginti su mokytojais, dirbančiais pagal profesinio mokymo ar neformaliojo mokymo programas, numatytas skirtingas kontaktinių ir nekontaktinių valandų skaičius. Mokytojams, dirbantiems pagal bendrojo ugdymo programas, yra skiriama mažiau kontaktinių valandų ir daugiau apmokama už veiklą, skirtą nekontaktinėms funkcijoms vykdyti, nors profesijos mokytojas neretai turi ne ką mažiau papildomų funkcijų.
Galiausiai reikia prisiminti šių metų ministrės sprendimą pailginti mokslo metus. Kaip ir etatinio apmokėjimo modelio priėmimo atveju, taip ir pailginant mokslo metus, buvo primetami neapsvarstyti, neparuošti pasiūlymai. Verstasi per galvas, negalvojant, kas iš to išeis. O išėjo taip, jog moksleiviai, iš ministerijos nesulaukę papildomo finansavimo edukacinei veiklai, tą pratęstą laiką leisdavo nieko neveikdami pustuštėse, tvankiose klasėse.
Rinkimų programoje „Darni Lietuva“ mes įrašėme svarbią nuostatą, kuri atsako ir paaiškina daug šiomis dienomis kilusių klausimų.
2.4.1 skirsnyje įvardinome skaudžiausią Lietuvos problemą – skurdą – ir nurodėme jo mažinimo gaires. Svarbiausiu punktu įrašyta mokesčių sistemos pertvarka ir progresinių mokesčių įvedimas. Jau tuomet numatėme, jog to galėsime imtis tik esant palankiai visuomenės nuomonei.
Ką turime šiandien – įpusėjus šio Seimo kadencijai?
Aš tik užduodu klausimus, o Finansų ministras sako, kad mokesčių mažinimo šaltiniu bus didėjančios pajamos iš šešėlio. Ministras žada, tačiau paskutiniai makroekonominiai duomenys neramina. Štai vakar paskelbta apie mažėjančius biudžeto pajamų surinkimo rodiklius.
Būtent įgyvendinant rekomendacijas pasiūliau paskatinti simbolinį ypač dideles pajamas gaunančių asmenų prisidėjimą prie socialinio teisingumo Lietuvoje ir nepalikti jiems privilegijų neprisidėti prie bazinės pensijos ir kitų svarbių valstybės funkcijų finansavimo. Bendras 20 proc. tarifas būtų taikomas tik tai pajamų daliai, kuri viršija 120 VDU per metus. Ypač didelių kapitalo pajamų apmokestinimas būtų padidintas, bet liktų ženkliai mažesnis nei tokio dydžio darbo pajamų apmokestinimas (siūloma – 27 proc.), gerbiant Lietuvos konkurencingumo siekį.
Ar toks pasiūlymas pakenks tiems keliems šimtams ūkininkų, advokatų ir laidų vedėjų? Ar nevertėtų, remiantis ta pačia logika, tokį pat universalų GPM tarifą siūlyti taikyti ir dividendų pajamoms, viršijančioms SODROS lubų ribą. Aš tik primenu, kad 8 000 Eur per mėnesį yra dvigubai daugiau, nei gauna Prezidentas algos.
Labai raginu Vyriausybę ir Seimą pažiūrėti į mokesčių reformą iš eilinio Lietuvos žmogaus pozicijų, uždirbančio vidurkį ir mažiau. Jis puikiai supranta, kad Vyriausybės užmojai mažinti pajamas iš mokesčių net trimis metais į priekį gali ilgainiui reikšti, kad dalis viešųjų paslaugų bus mokamos. Ar taip atsitiks – parodys laikas, bet nuojauta yra bloga. Ar tai bus dalis sveikatos paslaugos, o gal švietimo? Mažas pajamas uždirbantys taip pat puikiai supranta, kad valstybė jų pensijų stabilumą gali užtikrinti tik stabiliomis pajamomis iš kitų, turtingesnių, mokesčių mokėtojų. Jų varganų įnašų neužtenka.
Paskutiniai mano klausimas skirti ne Vyriausybei, o tiems, kas nepritaria SODROS luboms. Turiu pasakyti, kad balsavau už SODROS lubas. Ar tikrai verta priešintis SODROS luboms, jei norime, kad SODRA žmones traktuotų kaip patikimiausia, stabiliausia pensijos, motinystės ir kitų atvejų pajamų netekimo draudimo forma? Turtingų žmonių aimanavimai televizijose, kad SODRA yra „kiauras maišas“, tikrai neprisideda prie SODROS tvarumo ir pensininkų interesų užtikrinimo. Manau, kad pensijų sistemai tai būtų sveikas sprendimas. Bet tik su ta sąlyga, kad judame link didesnio GPM tarifo asmeninėms pajamoms iš kapitalo ir ambicingo progresinio turtingųjų darbo pajamų apmokestinimo tarifo.
Birželio 12-ąją Lietuvos Prezidentė Dalia Grybauskaitė devintąjį kartą Seime skaitė kasmetinį savo pranešimą.
Devintąjį kartą turėjome galimybę įvertinti, ką apie prezidentės darbus ir jos požiūrį į valstybėje vykstančius procesus mano buvę ir esami politikai, apžvalgininkai, žurnalistai, Anysius iš Gargždų, Maldeikienė ir visi kiti likę rinkėjai.
Liaudies patarlė sako – devynis kartus pamatuok, o dešimtą tai jau kirpk.
Nors dabartinei Lietuvos prezidentei dešimtąjį jau nebebus ką prikirpt, tačiau visiems kitiems, besimatuojantiems prezidento regalijas, smailinantiems liežuvį ir bandantiems prezidentinės kėdės minkštumą, komentatorių reakcija į pranešimą yra beveik ideali proga tinkamai pasiruošti būsimiems rinkimams 2019-aisiais.
Statistika rodo, kad dabartinę prezidentę, kaip ir kitus atkurtos Lietuvos prezidentus, išrinko mažuma, apie trečdalis ar dar mažiau rinkėjų.
Apdairiam kandidatui todėl ne tik vertėtų, bet ir gyvybiškai būtina atkreipti dėmesį ir išgirsti likusius maždaug tris ketvirtadalius balsų. Juos prikvietęs išreikšti savo rinkiminę valią, kandidatas galėtų nušluoti statistinį varžovą ir taip užsitikrinti bent penkerių metų prezidentavimo ateitį.
Ši nebalsavusi dauguma ir yra tikrasis Rinkėjas. Jo požiūrį beveik tobulai atspindi ne tik išsakomos minties turinys, bet ir forma.
Kandidatai ir jų viešosios nuomonės formuotojai turėtų į tai atsižvelgti, – išsitraukę ir nuvalę dulkes – rinkimų kampanijose taikyti seną, dar Nyčės išsakytą taisyklę: tapk tuo, kuo esi!
Kandidatas yra Rinkėjas, Rinkėjas yra Kandidatas, jam ir skirtos šios tautos balsu rašytos rinkiminės programos gairės.
Rinkėjas yra visiškai įsitikinęs, kad prezidentas yra tas žmogus, kuris ne tik gali, bet ir turi tai padaryti. Kandidatas turi aiškinti, kad naujoji mokesčių sistema surinks labai daug pinigų, ir surinks ne bet kaip, o teisingai.
Esu tikras, kad išmintingas ir nuoširdžiai prezidento posto siekiantis Kandidatas šiais patarimais jau yra užvestas ant teisingo kelio ir toliau pats savarankiškai gali tęsti Rinkėją pamaloninančių pažadų paieškas.
Už galimybę pasidalinti su Kandidatu šiame tekste jau įvardintais esu dėkingas nenuilstantiems interneto naujienų portalų komentatoriams. Jų mintys nerenkančio Rinkėjo akimis yra kiečiausios.
Gerbiami Seimo nariai,prieš atsakydamas žodžiu į man skirtus klausimus, dėkoju jums už šią galimybę pristatyti Aplinkos sektoriaus įsisenėjusias problemas ir ministerijos darbus jas sprendžiant.
Sutikdamas su pasiūlymu tapti Aplinkos ministru, turėjau viziją: pasiekti, kad miškų sektorius duotų didesnę grąžą gamtai ir žmogui, kad atliekų ir vandentvarkos paslaugos būtų teisingos ir kad tie, kurie surenka pinigus iš žmonių už paslaugas, juos naudotų ypač atsakingai ir efektyviai.
Pradėjęs eiti ministro pareigas, radau sudėtingą situaciją ministerijoje ir aplinkos sektoriuje. Anksčiau priimti sprendimai sudarė sąlygas ne tik neefektyviam valstybės ir ES lėšų panaudojimui, bet ir didino socialinę nelygybę, regionų atskirtį.
Pavyzdžiui, visi žinome, jog tapdami ES dalimi, Atliekų tvarkymo strategijoje turime siekį, kad miestų gyventojai, kur atliekų surinkimo sąnaudos lyginant su kaimo vietovėmis yra mažesnės, turi dotuoti kaimiškųjų savivaldybių gyventojų atliekų surinkimo tarifus. Tačiau iki šiol viskas vyko atvirkščiai. Tai keičiame ir siekiame įgyvendinti būtinus sprendimus, kurie būtų socialiai teisingi, kad už atsakingai tvarkomas atliekas mokėtume mažiau.
Seimo nariams tikriausiai puikiai žinoma ir kita problema – vandentiekio bei nuotekų tinklų investicijos pustuščiuose miesteliuose. Kažkada tai buvo populiaru tarp tų politikų, kurie siekė asmeninės naudos ir naudojo tai kaip žingsnį laimėti vietos rinkimus. Tačiau problemas, susijusias su nepasiektais aplinkosauginiais reikalavimais ir neefektyviai panaudotomis ES lėšomis, turi spręsti dabartinė koalicinė Vyriausybė. Ryžtingų žingsnių dėka – šiandien įgyvendiname aiškius planus, kurie imasi spręsti tai, ko nenorėjo matyti kiti.
Visi atsimename, kad lygiai prieš metus, vardan vieno didžiausių valstybės turimo gamtos turto apsaugos ir jo atsakingo naudojimo, Seimo pozicija ir opozicija susitelkė bei patvirtino, kad pokyčiai valstybinių miškų urėdijose – būtini. Vieningai sutarėme siekti, kad miškai būtų valdomi efektyviai, šiuolaikiškai ir skaidriai.
Man tikrai labai nemalonu apie tai kalbėti, tačiau mano interpeliacijos ir šio tyrimo pradžios sutapimas kelia daug klausimų. Manau, jog tai tikrai ne sutapimas, todėl laikau pareiga tai viešinti ir siekti, kad valstybės turtas būtų naudojamas tinkamai, miškus prižiūrintys asmenys savo pareigas ir darbus atliktų tinkamai. Skirdami šešiolikos regioninių padalinių vadovus, pripažinsiu, sulaukėme ne vieno nusistebėjimo, kad nesikonsultuojame su vietos politikais. Ėmęsis reformų, stengiuosi būti kurčias siaurų interesų gynėjams. Noriu, kad visi suprastumėte, jog aš vykdau pažadą – iškelti profesionalumo reikalavimus aukščiau politinių!
Pripažįstu, kad nesu neklystantis. Darau klaidų, per mažai bendrauju su Seimo nariais ir nepakankamai randu laiko komunikacijai. Tačiau turiu ir nemažai planų, kurie dar tik pradėti įgyvendinti ir jaučiu pareigą juos užbaigti. Būtina pasiekti, kad gyventojai mokėtų mažiau už tvarkomas atliekas, kad būtų patogu rūšiuoti ir tinkamai sutvarkyti pavojingas atliekas, sudaryti prielaidas mažėti lauko tualetų skaičiui kaimuose, visa tai, dėl švaresnės Lietuvos ir jos žmonių gerovės!
Gerbiamos Seimo narės, gerbiami Seimo nariai, pateikiu atsakymus į pateiktus klausimus:
Dėl tariamo mano buvusios darbovietės protegavimo.
Visi pagrįsti ir argumentuoti atsakymai buvo pateikti ne kartą, metamų kaltinamų nepagrįstumą paneigė Vyriausiosios tarnybinės etikos komisijos atliktas tyrimas, tačiau išlieka klausimas, kodėl nenorima to išgirsti?
Pradėjęs eiti pareigas, taip, kaip numato įstatymas, santykius su mano buvusia darboviete, ne pelno siekiančia organizacija, viešąja įstaiga „Baltijos Aplinkos forumas“ (toliau – BAF) viešai deklaravau, nusišalinau nuo sprendimų priėmimo ir nedalyvavau su minėta įstaiga susijusių sprendimų priėmime.
Sekdamas Vyriausiosios tarnybinės etikos komisijos rekomendacijomis ir net darydamas daugiau, nei įstatymas reikalauja, 2017 m. pradžioje atsisakiau šios viešosios įstaigos dalininko teisių, kurias neseniai buvau įgijęs. Visa tai buvo patikrinta ir patvirtinta 2018 m. vasario 7 d. Vyriausiosios tarnybinės etikos komisijos sprendimu – jokių pažeidimų nenustatyta.
2018 m. gegužės 30 d. situacija apie BAF vykdomus LIFE programos finansuojamus projektus buvo pristatyta Seimo Aplinkos apsaugos komiteto posėdyje.
Atkreipiu dėmesį, kad projektų idėjos konkuruoja visos Europos Sąjungos mastu. Pareiškėjų susidomėjimas šia programa viršija Europos Komisijos galimybes finansuoti tinkamas projektų idėjas. Šios nepaprastai didelės projektų idėjų konkurencijos kontekste svarbu pažymėti, kad iš Lietuvos kasmet pateikiama tik iki 10 paraiškų (daugiausiai nevyriausybinių organizacijų), iš kurių EK atrenka finansuoti 1–3 paraiškas. 2013–2017 m. nuo narystės ES, Europos Komisija suteikė finansavimą tik dešimčiai projektų iš Lietuvos.
Viešojoje erdvėje, ypač tam tikrose konkrečiose žiniasklaidos priemonėse, vis bandoma susieti Europos Komisijos finansuojamus projektus taip, lyg jie būtų finansuojami valstybės biudžeto lėšomis ir dalinami Aplinkos ministerijos. Tendencingai nutylima, kad Aplinkos ministerija nepriima sprendimų dėl šių projektų, jų nevertina ir neskiria jiems lėšų. Tai daro Europos Komisija. Atsakingai pareiškiu, kad man metami kaltinimai nėra pagrįsti faktais.
Naudodamasis proga noriu pabrėžti, kad LIFE projektų lėšos negali būti panaudotos jokioms kitoms reikmėms. Šios Europos Komisijos lėšos yra skirtos prisidėti prie ES aplinkos ir klimato politikos įgyvendinimo ir plėtros kuriant pridėtinę visuomeninę vertę Europai. Programos nauda gamtai yra tokia akivaizdi, kad net mažėjančiame bendrame ES biudžete naujoje finansinėje perspektyvoje siūloma didinti programos finansavimą.
Dėl buvusio viceministro M. Gudo žmonos santykio su BAF?
Buvusio aplinkos viceministro Dr. Mindaugo Gudo žmona yra buvusi BAF darbuotoja. Nuo 2014 08 iki 2017 10 ji buvo motinystės atostogose. Savo žmonos darbovietę ir iš to galimus interesų konfliktus viceministras M. Gudas deklaravo ir valdė tinkamai.
Dėl atliekų ir pakuočių tvarkymo problemų
Tai, kad įgyvendintos priemonės buvo veiksmingos, rodo daugiau kaip penkis kartus išaugusios įplaukos į Atliekų tvarkymo programą iš sumokėtų mokesčių kiekio: kaip nuo 2014 iki 2016 metų jos buvo apie 2 mln. eurų, 2017 metais išaugo iki 3,3 mln. eurų, o jau 2018 metais, jiems dar nesibaigus, jau gauta 11,2 mln.
Vadinamoji „Metrail“ byla yra ne kas kita kaip ydingo teisinio reglamentavimo (nuo 2003 metų), ilgametės neefektyvios valstybinės atliekų tvarkymo kontrolės ir neatsakingo gamintojų bei importuotojų teisės aktais įtvirtintų funkcijų vykdymo padarinys.
Dėl „Lietuvos Energijos“ kogeneracinių elektrinių projektų
Dėl atliekų deginimo ne kartą sakiau viešai ir šiandien galiu pakartoti, kad aš darysiu visus, savo įgaliojimų ribose, veiksmus, kad atliekų, skirtų deginimui, pritrūktų dar iki 2030 metų. Tam reikia ir gyventojų solidarumo. Esame suplanavę konkrečius veiksmus: diferencijuotas mokestis neperdirbamai pakuotei, patogios rūšiuoti infrastruktūros plėtimas, gyventojų informavimas ir, jeigu reikės, bus siūlomas vienkartinio plastiko ir kombinuoto produkto mokestis.
2012–2016 m. buvo sudarytos visos strateginės ir teisinės prielaidos, kad Vilniaus ir Kauno projektai būtų valstybės svarbos, taip pat sudarant sąlygas iš ES struktūrinės paramos finansuoti Vilniaus projektą.
Taigi man pradėjus eiti pareigas, šių projektų įgyvendinimas buvo pažengęs, bei, iš kompetentingų institucijų gavus įvertinus, man nekilo abejonių dėl finansavimo skyrimo iš ES Sanglaudos fondo, kuris buvo tik formalumas. Politikos tęstinumas yra esminis darnaus vystymosi principas, jo laikymasis – esminė valstybės sėkmės prielaida!
Pakartosiu tai, ką esu ne kartą pasakęs – Zabieliškio sąvartyno plėtra yra abejotino racionalumo projektas, nes politikai sukant link atliekų vengimo ir nešalinimo sąvartynuose – jam trūksta pagrįstumo. Tačiau sąvartynų plėtra yra vietos savivaldos prerogatyva.
Inspektorių teisių suvaržymai kyla iš teisės taikymo praktikos, kurią patvirtino tiek Teismas, tiek ir Seimas. „<...> teismas pabrėžė, kad NAAI nėra pareigūnas ir pareigūnams suteiktomis teisėmis naudotis negali. <...>.“ Teisybės dėlei turiu pasakyti, kad šių pokyčių Aplinkos ministerija neinicijavo ir nėra patenkinta, be to, šie pakeitimai yra įvykdyti iki man pradedant eiti pareigas.
Šiuo metu galiojantis teisinis reglamentavimas leidžia NAAI kartu su valstybiniais aplinkos apsaugos inspektoriais dalyvauti aplinkosauginiuose reiduose ir šia galimybe jie pasinaudoja. Apie 50 proc. reidų neetatiniai inspektoriai dalyvauja ir šiuo metu. Jų indėlis yra svarus, todėl Aplinkos ministerijai siekia ir sieks įtraukianti kuo daugiau aktyvių ir aplinkai neabejingų žmonių į šią veiklą. Konsultuojamės su visų regionų neetatiniais aplinkos apsaugos inspektoriais ir aptariame jų veiklos efektyvumo didinimo ir sąlygų gerinimo klausimus.
Kategoriškai nepritariame nuomonei, kad „reali gyvosios gamtos apsauga šalyje nevyksta“. Pirmiausia, ne tik gyvosios gamtos apsaugos inspekcijų pareigūnai, bet ir kiekvienas valstybinis aplinkos apsaugos kontrolės pareigūnas dalyvauja gyvosios gamtos apsaugoje (tai yra virš 300 pareigūnų). Specializuotos gyvosios gamtos apsaugos inspekcijos tik įrodo, kad Lietuvoje gyvosios gamtos apsaugai skiriamas išskirtinis dėmesys. Nieko panašaus neturi kitos ES šalys. Be to, neabejotinai pasiteisina ir nuolat (24/7) veikianti pranešimų apie aplinkosauginius pažeidimus priėmimo ir reagavimo sistema.
Dėl Aplinkos ministerijai pavaldžių įstaigų nuolatinių vadovų
Valstybinės teritorijų planavimo ir statybų inspekcijos vadovo konkursas įvykdytas ir vadovas išrinktas 2018 m. gegužės 23 d., AAD ir LGT konkursai vadovams paskelbti, kiti konkursai rengiami ir planuojama juos skelbti. Šių įstaigų vadovams keliami aukšti profesiniai, lyderystės, finansų drausmės, žmogiškųjų išteklių valdymo, komunikavimo, strateginio mastymo ir panašūs standartai. Manau, kad tik aukštus profesinius ir vadybinius standartus turintis vadovas gali vadovauti minėtoms institucijoms. Todėl atranka į šių institucijų vadovų pareigybes vykdoma atsakingai, skiriant tam didelį dėmesį.
Situaciją lemia tai, kad valstybės tarnyba tampa nepatraukli ne tik dėl mažo, lyginant su rinka, vadovo atlyginimo, bet ir su viešumu susijusio patiriamo streso, didelės atsakomybės. Tai bendra, ne tik AM, problema, todėl kviečiu Seimo narius neatidėliojant priimti atnaujintą Valstybės tarnybos įstatymą.
Nesutinku su teiginiais, kad minimose institucijose yra bevaldystė. Institucijose nuoširdžiai dirba laikinai paskirti, tačiau kompetentingi vadovai – dėl to darbo kokybė nekrenta. Negaliu sutikti ir niekada nesutiksiu, kad konkursai įvyktų bet kokia kaina, ieškome ir ieškosime kompetentingų, kvalifikacinius reikalavimus pilnai atitinkančių kandidatų, jeigu tokių žinote, pakvieskite ir paraginkite dalyvauti.
Aplinkos ministerijos laikosi nuoseklios ir vieningos Lietuvos pozicijos Astravo BJ klausimu. Jungtinių Tautų Poveikio aplinkai vertinimo tarpvalstybiniame kontekste konvencijos Šalių susitikimuose yra teikiama bendra Europos Sąjungos šalių pozicija, kuri yra suderinama ES koordinacinių posėdžių metu visų ES šalių narių pritarimu. Šalių susitikimuose kalbama vieningu ES šalių bloko vardu (ir tai daro ES pirmininkaujanti šalis kartu su Europos Komisija), tokiu būdu Lietuvos interesai atstovaujami aukštesniu ir skaitlingesniu lygiu – pateikiama vieninga 28 šalių pozicija.
Visi siunčiami dokumentai, visos pozicijos ir veiksmai, susiję su Baltarusijos Respublikoje statoma branduoline jėgaine, taip pat yra derinami su Užsienio reikalų ministerija ir visada atsižvelgiama į jų specialistų teikiamas rekomendacijas.
Klausimas paremtas tikrovės neatitinkančiomis prielaidomis. Priešingai nei teigiama, susidariusios mišrios komunalinės atliekos yra surenkamos ir vežamos apdoroti į mechaninio biologinio apdorojimo įrenginius. Šiuose įrenginiuose atskiriamos antrinės žaliavos, biologiškai skaidžios atliekos ir atliekos, kurios netinkamos perdirbti, tačiau turinčios energetinę vertę. Išrūšiuotos netinkamos perdirbti energetinę vertę turinčios atliekos turėtų būti deginamos atliekų deginimo įrenginiuose. Tačiau šiuo metu Lietuvoje veikiančiame Klaipėdos atliekų deginimo įrenginyje negali būti sudeginamos visos susidariusios netinkamos perdirbti turinčios energetinę vertę atliekos.
Aplinkos ministro 2017 m. gegužės 9 d. įsakymu numatyta, kad sąvartyne galima šalinti „po mišrių komunalinių atliekų apdorojimo (technologijų pagalba) likusias netinkamas pakartotinai panaudoti ir perdirbti, tačiau energetinę vertę turinčias komunalines atliekas, kai nėra galimybių įgyvendinti Valstybiniame atliekų tvarkymo 2014–2020 metų plane nustatyto artumo principo ir nėra pakankamų esamų šių atliekų dalies naudojimo energijai gauti pajėgumų.
Šiuo metu netinkamas perdirbti energetinę vertę turinčias atliekas galima tik naudoti energijai gauti arba laikyti, iki bus galima panaudoti energijai gaminti.
Per pastaruosius 10–12 m. į Lietuvos vandentvarkos ūkį buvo investuota apie 1 mlrd. eurų ES lėšų. Rezultatai galėjo būti neabejotinai geresni, jei prieš mane dirbę ministrai nebūtų sudarę prielaidų teikti finansinę paramą ištuštėjusių miestelių infrastruktūrai finansuoti ar teikti paramą 230 projektams gyvenvietėse mažesnėse nei 2000 gyventojų. Dar vienas pavyzdys: investicijos į eksperimentines technologijas, kaip tai nutiko su Kėdainių valymo įrenginiais.
Savo darbe principingai laikausi nuostatos, kad tiek biudžeto, tiek ES lėšos turi būti naudojamas maksimaliai skaidriai ir pagrįstai. Dėl to ir buvo sumažintas ES struktūrinės paramos finansavimo intensyvumas vandentvarkos projektams iki 50 proc., kas nulėmė jog vandentvarkos įmonės pradėjo atsakingiau rinktis investavimo objektus.
Dėl netinkamų rezultatų įgyvendinant Miestų nuotekų valymo direktyvą jau 2014 m., iki pat 2017 m. AM nesiėmus pakankamų veiksmų, EK pradėjo oficialią pažeidimo procedūrą.
Pažymėsiu, kad savivaldybės ir vandens įmonės atsakingos už infrastruktūros plėtros planavimą, įgyvendinimą ir paslaugų gyventojams teikimą. Savivaldybėms nevykdant sutartinių įsipareigojimų, Aplinkos ministerija, kaip tai numato galiojantys teisės aktai, privalėjo vandens tiekimo įmonėms taikyti finansines korekcijas. Šios korekcijos, anot Valstybinės kainų ir energetikos komisijos, negali būti įtraukiamos į tarifus gyventojams, todėl kaltinimas, kad dėl valstybės interesų gynimo kils kainos, nėra pagrįstas.
2017 metų birželio mėn. su EK yra suderintas veiksmų planas, kaip Lietuva šalins priežastis, dėl kurių buvo inicijuota pažeidimo procedūra.
Papildomai, mano iniciatyva, Aplinkos ministerija savivaldybėms iš Aplinkos apsaugos rėmimo programos papildomai skyrė 2,350,000 Eur prijungti 2880 gyventojų prie centralizuotų nuotekų tinklų.
Negalima sieti klausime minimos nuotekų tinklų avarijos, kuri įvyko 2016 m. gruodžio 23 d., ir šių metų balandžio 21 d., nes tai visiškai skirtingi atvejai. Tačiau svarbiausia yra tai, kad abiem atvejais mūsų pareigūnai situaciją fiksavo ir dalyvavo rizikų vertinime.
Vilniaus regiono aplinkos apsaugos departamento pareigūnai pagal kompetenciją dalyvavo Vilniaus m. savivaldybės Ekstremaliųjų situacijų komisijos darbe (teikė pasiūlymus dėl žalos sumažinimo, aplinkos atkūrimo priemonių ir kt.) bei pagal kompetenciją vykdė kitas aplinkos apsaugos kontrolės funkcijas (vertino į aplinką patenkančią taršą bei jos poveikį Neries upei, teikė reikalingą informaciją ES valdyme dalyvaujančioms institucijoms). Nedelsiant po šios avarijos, mano įsakymu buvo sudaryta komisija, kuri įvertino Aplinkos ministerijos ir jai pavaldžių institucijų veiksmus, valdant ES bei vertinant padarytą žalą aplinkai, bendradarbiavo ir teikė rekomendacijas kitoms institucijoms.
Dėl taikos sutarties, pasakytina, kad tokiose bylose, kuomet sudėtinga pateikti nenuginčijamus įrodymus, pagrindžiančius žalos dydį, siūloma teismo mediacija. Taikos sutartį tokiais atvejais patvirtina teismas, įvertinęs ir nustatęs, kad taikos sutartis neprieštarauja imperatyvioms įstatymų ir kitų teisės aktų nuostatoms, viešajam interesui, nepažeidžia trečiųjų suinteresuotų asmenų teisių ar teisėtų interesų.
Sudarytą sutartį vertinu kaip kompromisą, siekiant žalos aplinkai atkūrimo ir atlyginimo, taip pat siekiant išvengti administracinės naštos, bylinėjimosi, biudžeto lėšų eikvojimo.
Dėl miestuose ir miesteliuose vis dažniau kertamų sveikų medžių
Priminsiu, kad, vadovaujantis Želdynų įstatymo nuostatomis, būtent savivaldybės priima sprendimus ir išduoda leidimus kirsti, persodinti ar kitaip šalinti, genėti saugotinus medžius ir krūmus, augančius valstybinėje ir privačioje žemėje. Savivaldybės įpareigotos teikti fiziniams ir juridiniams asmenims informaciją medžių ir krūmų sodinimo, kirtimo, genėjimo, perkėlimo klausimais.
Aplinkos ministerija, atsižvelgdama į pastaruoju metu kylantį rezonansą dėl savivaldos veiksmų, tvarkant želdinius miestuose ir miesteliuose, inicijavo ir kelių teisės aktų koregavimą – baigiamas rengti Želdynų įstatymo pakeitimo įstatymo projektas. Taip pat Vyriausybės nutarimu pakeisti kriterijai, pagal kuriuos medžiai ir krūmai, augantys ne miškų ūkio paskirties žemėje, priskiriami saugotiniems.
Nepaisant to, kad dėl sprendimų dėl želdinių yra atsakingos pačios savivaldybės, Aplinkos ministerija situacijai pakeisti ėmėsi ir kitų veiksmų – rengė seminarus savivaldybių darbuotojams, teikė rekomendacijas, kreipėsi raštu į visas administracijas, inicijavo straipsnius ir reportažus žiniasklaidoje.
Dėl įsakymo eksploatuoti netinkamas transporto priemones, laikomas atliekomis
Visų pirma, minimas įsakymas buvo priimtas 2016 m. lapkričio 25 d. – tai nėra mano pasirašytas įsakymas, kaip teigiama. Tačiau tai jokiu būdu nereiškia, kad teisės aktas nustatantis kriterijus, kada transporto priemonė yra laikoma atlieka, nereikalingas.
Šis įsakymas buvo patvirtintas po ilgų pasirengiamųjų darbų: 2014 m. Ministro Pirmininko potvarkiu sudaryta tarpinstitucinė darbo grupė naudotų transporto priemonių ir jų dalių bei eksploatuoti netinkamų transporto priemonių įvežimo ir tvarkymo kontrolei užtikrinti ir pasiūlymams dėl teisės aktų tobulinimo teikti. Būtent ši darbo grupė pasiūlė keisti Eksploatuoti netinkamų transporto priemonių tvarkymo taisykles, nustatant kriterijus.
Šiuo metu yra rengiamas įstatymas, kuriame bus perkelti Aplinkos ministro įsakymu patvirtinti kriterijai – sprendimą turės galimybę priimti Seimas.
Aplinkos ministerija neturi informacijos apie pretenzijas dėl galimų nuostolių atlyginimo.
Dėl Miškų įstatymo poįstatyminių teisės aktų
Dėl VĮ Valstybinių miškų urėdijos įstatų
Miškų įstatyme yra identifikuotos svarbiausios miškų urėdijos veiklos. Tačiau tai nereiškia, kad Valstybės įmonė negali vykdyti jokios kitos įstatymais nedraudžiamos veiklos.
Dėl medienos pardavimo skaidrumo ir smulkiųjų medienos perdirbimo įmonių nediskriminacijos užtikrinimo
Nuoširdžiai dėkoju, kad pagaliau bendrai sutariame, kad iki miškų sistemos pertvarkos galiojusi tvarka buvo nepakankamai atspari poveikiui.
Siekiant didesnio skaidrumo, prekybos mediena reglamentavimo patvirtinimas yra pakeltas į Vyriausybės lygmenį. Vyriausybės medienos prekybos administratoriumi paskyrė nepriklausomą valstybės valdomą įmonė – UAB „Baltpool“. Beje, kaip ir seniau – aukcionų laimėtojas nustatomas tas, kuris pasiūlo didžiausią kainą, o aukciono dalyviu gali tapta visi norintys, todėl diskriminacija yra neįmanoma.
Taip pat, toliau tobulinant prekybos mediena sistemą, Vyriausybės pavedimu aplinkos ministro 2018 m. balandžio 26 d. įsakymu sudaryta darbo grupė, į šią darbo grupę įtraukti su prekyba mediena ir jos reglamentavimu susijusių institucijų ir asocijuotų socialinių partnerių, įskaitant smulkiuosius medienos perdirbėjus, atstovai.
Dėl per daugybę metų itin uždaros buvusios urėdijų sistemos esama daug nežinojimo ir sąvokų painiojimo, todėl dažnai klystama įvardinant girininko, eigulio ar kito specialisto-miškininko pareigas. Vidutinis mėnesinis Valstybinių miškų urėdijos regioninių padalinių vadovų atlyginimas 2018 m. pirmą ketvirtį buvo 1887 eurai; girininkų vidutinis mėnesinis darbo užmokestis 2018 m. pirmą ketvirtį – 1157 eurai iki mokesčių.
Ši informacija yra viešai skelbiama Valstybinių miškų urėdijos interneto tinklalapyje.
Pabrėžiu, kad kaip jau ne kartą žadėta praėjusiais metais – būtent šiemet vyksta esminiai pokyčiai pačioje įmonėje. Vyksta ir darbo apmokėjimo sistemos pakeitimas. Pirmuoju etapu įmonė pakėlė mažiausiai uždirbantiems miškininkams specialistams atlyginimus nuo šių metų birželio 1 d. Pvz., vidutinis girininko atlyginimas per mėnesį bus 1197 eurų iki mokesčių. Antruoju etapu numatyta sukurti vieningą darbo apmokėjimo sistemą, kuri turėtų įsigalioti 2019 metų pradžioje.
Dėl tiesiogiai miške dirbančių eigulių, girininkų pavaduotojų, girininkų ir kitų specialistų darbo užmokesčio didinimo ir atlyginimų santykio
Priminsiu, kad pažadas buvo ne ženkliai padidinti atlyginimus, o sulyginti bazinius tose pačiose pareigose dirbančių darbuotojų atlyginimus, taip juos didinant. Įmonės aukščiausio lygio vadovų ir darbuotojų atlygiai nelygintini, kaip nelyginamas ir šių skirtingų pareigybių darbuotojų darbo turinys, funkcijos ir atsakomybės.
Siekiant padidinti darbo užmokestį mažiausiai uždirbantiems darbuotojams, Valstybinių miškų urėdijos vadovybė peržiūrėjo girininkų, girininkų pavaduotojų ir eigulių (t. y. miškininkų-specialistų, dirbančių darbą tiesiogiai miškuose) atlyginimus ir nuo šių metų birželio mėnesio nustatė didesnį atlygį už darbą 470 specialistų. Šios darbuotojų grupės atlyginimai padidės nuo keliasdešimties iki 140 eurų per mėnesį prieš mokesčius. Pakeitimai įsigalios iš karto po to, kai įmonė aptars šiuos atlygio pokyčius su profsąjungų atstovybe ir su darbuotojais bus pasirašyti darbo sutarčių pakeitimo dokumentai.
Kaip pavyzdį įvardiju darbo užmokesčio pokyčius:
Šis atlygio padidinimas įmonės darbo užmokesčio fondą didins 415,786 eurais per vienerius metus. Iki metų pabaigos šis pakėlimas kainuos įmonei 242,542 eurus.
Dėl buvusių urėdų ir Generalinės miškų urėdijos darbuotojų įdarbinimo
VĮ Valstybinių miškų urėdijoje dirba 20 darbuotojų, anksčiau dirbusių Generalinėje miškų urėdijoje (miškininkystės, miškotvarkos, medienos ruošos ir prekybos, IT, finansų, personalo valdymo srityse) ir 11 buvusių miškų urėdų: direktoriaus pavaduotojas medienos ruošai ir prekybai, 4 regioninių padalinių vadovai, kurie birželio 1 d. buvo paskirti į pareigas laimėję šiemet skelbtus konkursus. Regioniniuose padaliniuose taip pat dirba girininkai, eiguliai, inžinieriai, medienos ruošos padalinių specialistai. Buvęs generalinio miškų urėdo pavaduotojas dirba Valstybinių miškų urėdijos direktoriaus pavaduotoju.
Dėl VĮ Valstybinių miškų urėdijos vyriausiojo patarėjo ir jam išmokėtų išeitinių išmokų
Valstybinių miškų urėdijos direktoriaus patarėjas dirbo įmonėje nuo 2018 m. sausio 3 d. iki balandžio 20 d., ir buvo atleistas šalių susitarimu išmokant 6 mėnesių atlyginimo dydžio išeitinę kompensaciją. Pažymėtina, kad pradiniu įmonės kūrimosi, jos centrinės administracijos ir vadovybės formavimosi pereinamuoju laikotarpiu, patarėjas atliko itin svarbias funkcijas – užtikrino būtiną institucinės atminties perdavimą, padėjo koordinuoti įmonės regioninių padalinių veiklą bei vidinę įmonės priežiūrą ir pan. Tačiau atsiradus ir pradėjus dirbti nuolatinei įmonės aukščiausios grandies vadovybei, minėtos funkcijos ir joms atlikti skirta pareigybė, įmonės vadovybės manymu, tapo perteklinės.
Atkreiptinas dėmesys, kad vadovaujantis Darbo kodekso 148 straipsnio ir Teisės gauti informaciją iš valstybės ir savivaldybių institucijų ir įstaigų įstatymo 5 straipsnio 2 dalies 6 punkto nuostatomis, kiekvieno darbuotojo mėnesinis atlyginimas yra jo asmeninė informacija. Viešai skelbiami tik vidutiniai pareigybių atlyginimai, o tokiu atveju, jei įmonėje dirba vienas asmuo tokioje pareigybėje (išskyrus įmonės direktorių, kurio atlygis skelbiamas viešai), ši informacija skelbiama tik jo sutikimu.
Dėl išeitinių išmokų buvusiems miškų urėdams
Aplinkos ministerija, siekdama sudaryti visas sąlygas reguliuoti šernų populiacijos gausą, pakeitė Medžioklės Lietuvos Respublikos teritorijoje taisykles (toliau – Taisyklės). Vadovaujantis Taisyklių nuostatomis, leidžiama visus šernus nepriklausomai nuo jų amžiaus ir lyties medžioti ištisus metus visais Taisyklėse numatytais medžioklės būdais. Šernų medžiojimas nėra nei limituojamas, nei licencijuojamas. Be to, Lietuvoje, kitaip nei daugelyje ES šalių, medžiojamus šernus leidžiama apšviesti prožektoriais. Taip pat, siekiant sumažinti šernų populiacijos augimą, Taisyklėse nustatytas draudimas šerti šernus visoje Lietuvos Respublikos teritorijoje. Taisyklėse nustatytas draudimas medžioklės plotų vienete įrengti daugiau kaip 10 šernų viliojimo vietų 1000 ha medžioklės plotų, o vienoje viliojimo vietoje vienu metu naudoti daugiau kaip 100 kg natūralaus pašaro ar masalo.
Srutų ir skysto mėšlo kauptuvai (lagūnos) prie UAB „Beržų kompleksas“ kiaulidžių pastatyti kartu su kompleksu. Lietuvos Respublikoje galiojantys teisės aktai tokių įrenginių eksploatuoti nedraudžia. Lagūnų teritorijoje sumontuoti monitoringo šuliniai. Kartą ketvirtyje semiami gruntinio vandens mėginiai, kurie nerodo, kad būtų teršiami gruntiniai vandenys.
Srutos iš lagūnų laukų tręšimui pradėtos išvežti tik įsitikinus, kad jos nėra pavojingos biosaugos aspektu, ir baigus kiaulidžių dezinfekavimo darbus. Valstybinės maisto ir veterinarijos tarnybos pareigūnų teigimu, dezinfekuojančių medžiagų poveikis atviroje aplinkoje ir pavojus gyviems organizmams išlieka iki 10 parų.
Parenkant vietą ūkinių gyvūnų gaišenų ligų protrūkio atveju užkasimui, Lietuvos geologijos tarnybą yra parengusi vietos parinkimo aplinkosauginių kriterijų sąrašą, kuriuo ir buvo vadovautasi šiuo konkrečiu atveju.
Dėl Žemės ūkio inovacijų centro danielių
Konstitucinis teisės lygybės principas – įstatymas netaikomas selektyviai išskirtinių laikinų gyvūnų sąlygų sudarymo jeigu jų laikytojas bus siejamas su politine partija ir valdančiąja dauguma.
Aplinkos apsaugos agentūra išduodama Leidimą laikyti nelaisvėje laukinius gyvūnus (danielius) Žemės ūkio inovacijų centrui laikėsi visų Taisyklėse nustatytų reikalavimų. Aplinkos apsaugos agentūra vadovaudamasi Taisyklėmis neturi pagrindo neišduoti asmenims leidimo laikyti nelaisvėje laukinius gyvūnus, jeigu asmenys pateikia visus reikiamus dokumentus ir informaciją reikalingus leidimui išduoti.
Turiu pripažinti, Aplinkos ministerija yra atsakinga už nemenkos dalies sektorių kuravimą. ESU DĖKINGAS visiems Seimo nariams, palaikiusiems pertvarkas, aplinkos ministerijos komandai, kurie negailėdama darbo valandų, iš šeimos pavogto laiko, o kartais ir visiškai nepagrįstai nuteisiami viešoje erdvėje, dirba Lietuvai, ryžtingai vykdo pokyčius, kurie buvo reikalingi dar prieš 27 metus.
Sistema atrodo purviniausia tada, kai pradeda valytis. Tačiau turime suprasti, kad traukome 27 metų senumo voratinklį, apraizgiusį mūsų miškų, aplinkosaugos sektorius. Natūralu, kad hidra ginasi. Ginasi pavaišindama Jus kava, pasakodama graudulingas istorijas apie atleidžiamus pažeidžiamus žmones, rašydama grasinančias žinutes, paskleisdama pseudotiesos ūką žiniasklaidoje arba feisbuke, kad tik nukreiptų dėmesį nuo tiesos, realių problemų ir faktų. Kaip aplinkos ministras vadovaujuosi savo sukaupta patirtimi, ekspertų išvadomis, ES ir EBPO rekomendacijomis. Viešumo, skaidrumo, kokybės, efektyvumo kriterijais. Žinoma, tai nepatinka tiems, kuriems skirtingi Aplinkos ministerijos kuruojami sektoriai yra tapę asmeninėmis ėdžiomis, t. y. tiems, kuriems asmeniniai interesai yra aukščiau visuomeninių!
Kiekvienos Aplinkos reformos epicentre yra žmogus, Lietuvos pilietis. Su kiekvienu darbuotoju, su kuriuo atsisveikiname dėl to, kad jo sukuriama vertė yra per menka arba vertybės nesutampa su pareiga valstybei, atsisveikiname pagarbiai ir sąžiningai. Blogiausia, kas dabar galėtų nutikti, tai sustoti viduryje brastos ir keisti kursą.
Gerbiami Seimo nariai, tautos atstovai, dėkoju už Jūsų dėmesį. Esu atviras Jūsų klausimams.
Nors visi puikiai žino, kad Lietuvoje gyventi neįmanoma ir valstybė jau tuoj išnyks, nes paskutinis išvažiuojantis išjungs šviesą, žmonės į Lietuvą važiuoja.
Ne tik atostogauti, bet ir gyventi. Remiantis pirminiais statistikos departamento teikiamais duomenimis, šie metai, vertinant neto migraciją, yra itin geri.
Per pirmus penkis šių metų mėnesius į Lietuvą imigravo beveik 16 tūkstančių žmonių, o iš jos emigravo 17 tūkstančių. Be to, gegužės mėnesį imigrantų skaičius buvo didesnis už emigrantų. Jei norite sakyti, kad čia ukrainiečių tiek daug privažiavo, kurie darbo vietas atima, tai greičiausiai esate neteisūs. Nes dauguma jų Lietuvoje tik dirba.
O ir emigracijos tempas, lyginant šių metų pirmus penkis mėnesius, su praeitų metų pirmais penkiais mėnesiais, yra sumažėjęs maždaug ketvirtadaliu.
Tai yra trumpalaikės tendencijos, kurios šaudyti šampano dar neleidžia. Tačiau skaičiai atsispindi ir realiame valstybės gyvenime, kuris daugeliui mūsų labai sparčiai gerėja. Norite tai pripažinti, ar ne, tačiau visiškai nenuostabu, jog žmonės grįžta. Ir tam yra daug priežasčių.
Nors vis keliama panika, kai koks nors darbdavys dalį darbo vietų iškelia ten, kur pigiau, tačiau dažnai pasakoma A ir nutylima B, o ir pasidžiaugti tuo, ką iškėlimas sako, nenorima. O sako, kad nebesame pigios darbo jėgos valstybė.
Tiesiog bukų funkcinių darbo vietų pas mus kurti nebeapsimoka. Be to, dažnai nutylima, jog nors tam tikros funkcijos yra iškeliamos, kiekvieną savaitę, kiekvieną mėnesį čia atkeliamos kitos, aukštesnės kvalifikacijos ir geresnių įgūdžių reikalaujančios bei geriau apmokamos darbo vietos.
Nors prieš penkis metus tokie teiginiai nuolat būdavo išjuokiami, tačiau šiandien vis didesnė dalis jaunimo jiems pritaria. Visi išmoko skaičiuoti ir žino, kad net dirbant pakankamai paprastą darbą ir uždirbant standartinį didmiesčio atlyginimą, vos per kelerius metus lengvai galima įsijausti į tikrai patogų gyvenimą.
Nors mėgstama sakyti, kad su euru pakilo kainos, tačiau realiai su euru dingo pinigų suvokimas. Denominacijos efektas, kuomet mažesnės denominacijos, bet didesnės vertės valiutą žmonės yra linkę smarkiai nuvertinti, nusirito per mūsų tautą ir tai kas seniau būdavo keli tūkstančiai litų, šiandien yra juokingi pinigai, dėl kurių į darbo pokalbį net neverta eiti.
Vidutinis pilietis šiuo metu gyvena geriausiai per ilgą šalies istoriją. Niekada nebuvome tiek išsilavinę, turtingi, apsirūpinę socialinėmis garantijomis ir pilietiški. Ir būtent paskutiniai punktai grįžtantiems yra tiek pat, o kartais net labiau, svarbūs, kiek atlyginimai.
Išaugusi nepriklausomybės karta tapo labai pilietiška ir politiška. Kiek daug jau tai, jog konservatorių vadovybė su savo rinkėjų baze privaloma tvarka nuolat komunikuoja per socialinius tinklus, parodo apie vidutinį tikslinį rinkėją.
Tipiniai konservatoriai, kaip pavyzdžiui JAV, turėtų turėti savo televiziją. Kuri būtų orientuota į vyresnio amžiaus žmones. O savo reitingus palaikytų tik dėl to, jog dalis žiūrovų, bežiūrėdami tą televiziją, būtų jau numirę ir tik todėl neišjungę televizoriaus.
Tačiau pas mus konservatoriai komunikuoja per socialinius tinklus. Nes net jiems, ne tik liberalams ar centrui, jaunoji karta yra itin svarbi. Praėjo tie laikai, kai viską spręsdavo tik pensininkai, kurių balsams gauti užtekdavo socialinės politikos inžinerijos meistrų. Ir nors pastarieji rinkimai parodė, jog svarbi ne tik miestų demografija, tačiau esmės tai nekeičia. Balsuoti aktyviai ateina ir jaunimas.
Taip pat ypatingai nuostabus mūsų atsakomybės poreikis. Smurtas šeimoje, o ypač prieš vaikus, beveik visuomet lemia reformas ir riedančias galvas. Žinoma, ne visuomet gerai, kad tos reformos būna pradedamos ne dėl to, jog būna gerai apgalvotos ir reikalingos, o tik dėl to, kad daugiau galvų nenulėktų, dėl ko vėliau neįmanoma jų įgyvendinti dėl resursų trūkumo. Tačiau bendrai atsakomybės standartai mūsų visuomenėje yra itin aukšti.
Ką jau kalbėti apie Amžiaus politinę bylą ir su ja susijusį skandalą, kurį dauguma vakariečių pavadintų įprastu lobizmu su šiek tiek kriminalinių elementų.
Tai, prie ko Vakarai (ne rytų blokas, su kuriuo net nebesilyginame, nes neįdomu) yra įpratę ir susitaikę, mes atvirai smerkiame.
Arba taikūs masiniai protestai prieš siūlomus įstatymų pokyčius, kurie dažnai lemia tų pokyčių pakeitimus visuomenės naudai.
Tai yra gyvos valstybės ir demokratijos pavyzdys. Kuomet į visiems svarbių sprendimų priėmimą įsitraukia ne tik viršūnės, bet ir visa visuomenė.
Lietuva yra visiškai pilnavertė Vakarų valstybė. Ta, apie kurią prieš dvidešimt metų galėjome tik pasvajoti. Todėl žmonės ir grįžta namo. Nes čia gyventi yra nuostabu bei gera. Taip, problemų yra ir jų visuomet bus. Nėra pasaulyje vietos, kurios gyventojai būtų universaliai laimingi ir turtingi bei neturėtų valdžiai jokių priekaištų.
Imigrantų srautai pas mus tik augs. O demografinė krizės, kurios dabar bijome, pasisuks nuo emigracijos link senstančios visuomenės – tai yra vienos pagrindinių išsivysčiusių valstybių problemų.
Gal tai pagaliau leis nustoti kovoti su vėjo malūnais, bandant pakeisti globalių tendencijų nulemtus gyventojų migracijos sprendimus, ir pradėti koncentruotis į tikrai svarbius dalykus.
Taip, kai kurie augančia gerove atsisako tikėti.
Dar kiti jos tikrai nejaučia. Bet aukštas pragyvenimo lygis bei stabili migracija yra tik laiko klausimas. Nuo geresnio gyvenimo Lietuvoje nepabėgs niekas.
Praėjusią savaitę Europos Parlamente diskutavome dėl Stambulo konvencijos, skirtos kovai su smurtu prieš moteris, ratifikavimo: kokia situacija, kodėl 9 Europos Sąjungos valstybės (tarp jų ir Lietuva) vis dar neratifikavo šios konvencijos? Už būtinumą ratifikuoti konvenciją vieningai pasisakė visos Europos Parlamento frakcijos.
Diskusijose nuskambėjo ir klausimas, kurį noriu pateikti Lietuvos Respublikos Seimui: kiek moterų dar turi būti sumušta, nužudyta ar išprievartauta, kad būtų ratifikuota Stambulo konvencija?
Pažvelkime realybei į akis: tūkstančiai Lietuvos moterų patiria smurtą. Ta realybė yra dar baisesnė, nes tūkstančiai moterų bijo pranešti apie smurtą. Ir tai vyksta čia, ES valstybėje.
Man labai gėda ir gaila, kad mano valstybė, Lietuva, iki šiol nėra ratifikavusi Stambulo konvencijos. Argumentai, kuriuos dar pavasarį pateikė Seimo valdančiosios daugumos lyderiai, taip pat ir kai kurie opozicijos nariai – absurdiški. Sprendimas neratifikuoti Stambulo konvencijos argumentuojamas tuo, kad ji adresuota toms Europos Tarybos narėms, kurios dar nėra sukūrusios smurto prieš moteris teisinio indėlio. O Lietuvoje (cituoju): „iš esmės visos konvencijos nuostatos, kurios skirtos moters apsaugai nuo smurto, jau yra tapusios Lietuvos nacionalinės teisės dalimi“.
Ir ką? Ir viskas čia, Lietuvoje, gerai? Smurtas artimoje aplinkoje menksta, nes įstatymus (tobulus ar netobulus) jau turime?
Sąmoningai nutylima, kad vadinamoji Stambulo konvencija apima ne tik kovą prieš smurtą, bet ir smurto artimoje aplinkoje prevenciją ir šalinimą. O tai nėra tik įstatymai, bet ir jų vykdymas, įgyvendinimas.
Veidmainiška Seimo valdančiųjų pozicija: siūloma Stambulo konvenciją išmesti į šiukšlių dėžę, bet pasisakoma prieš smurtą. Iš tiesų tai yra atsisakymas realiai (darbais, o ne žodžiais) kovoti su smurtu prieš moteris.
Ar smurto prieš moteris konvenciją ratifikavusios valstybės – Austrija, Belgija, Danija, Estija, Graikija, Italija, Ispanija, Kroatija, Kipras, Lenkija, Malta, Nyderlandai, Portugalija, Prancūzija, Rumunija, Slovėnija, Švedija, Suomija, Vokietija ir kitos – nėra sukūrusios jokio smurto prieš moteris teisinio modelio? Žinoma, kad yra. Tik šiose valstybėse nugalėjo požiūris, kad problemą spręsti kartu yra lengviau.
Lenkija viena iš pirmųjų pasirašė ir ratifikavo Stambulo konvenciją. Kas blogo nutiko Lenkijai po Stambulo konvencijos ratifikavimo? Jokio blogio ir jokių nebūtų dalykų, kuriais šiandien gąsdinama Lietuvos visuomenė, Lenkijai nenutiko.
Dar 2017 metais Europos Parlamentas pritarė, kad ES prisijungtų prie Stambulo konvencijos. Tuomet rezoliucijoje pažymėta, kad ES valstybėse piliečiai ir gyventojai nevienodai saugomi nuo smurto dėl lyties, nes nėra vieningos strategijos, valstybėse vadovaujamasi skirtingomis koncepcijomis, net nusikalstamos veikos dėl smurto apibrėžiamos skirtingai. Esama ir didelių skirtumų nukentėjusioms moterims suteikiant saugų būstą ir pagalbą. Taip pat pažymėta, kad Stambulo konvencijai įgyvendinti valstybės turi skirti pakankamus finansinius ir žmogiškuosius išteklius. Ar tai – būtinybė skirti papildomus išteklius – ir yra priežastis, kodėl Lietuva vengia tarptautinės atsakomybės?
2017 metais ES prisijungė prie Stambulo konvencijos.
Labai apgailestauju, kad valdantieji Lietuvoje nesuvokia Stambulo konvencijos reikalingumo. Ir nesupranta, jog konvencija yra skirta kovoti su smurtu prieš moteris, o ne kokiems nors kitiems paslėptiems tikslams. Lietuva neturėtų lygiuotis į Rusiją, kuri kategoriškai nusiteikusi prieš šią konvenciją ir šaudo į ją iš Kremliaus propagandos pabūklų. Lygiuokimės į Skandinavijos valstybes, kurių „laimės indeksai“ – aukščiausi pasaulyje.
Problemas reikia spręsti, o ne jų gėdytis ar kurti menamus baubus ir jais gąsdinti visuomenę.
Atsisakymą ratifikuoti Stambulo konvenciją vertinčiau kaip bandymą dangstyti problemą. Tokie veiksmai nepadės spręsti problemų. Juolab kad smurtas prieš moteris ir mergaites egzistuoja įvairiose pasaulio valstybėse – ir moderniose, ir ne taip išsivysčiusiose. O pasipriešinimas tokiam smurtui reiškia ir kovą už vaikus bei jų šviesesnę vaikystę.
Pagarba moterims, vaikams, pagalba vyresniems žmonėms ir neįgaliesiems – tai turi būti mūsų valstybėje. ES šeimos narei tai – privalumas, nes tik tokiu atveju joje norės gyventi žmonės. Juk kuriame (ar tik deklaruojame?) modernią valstybę.
Jeigu viską išimti iš istorinio konteksto ir spekuliatyviai moralizuoti, tai tuomet kažkas pasakys, kad Sąjūdis savo programoje įrašė tikslą apie neutralią Lietuvą, kurioje nebūtų užsienio karių.
Tai 1989 metais buvo taikoma sovietų okupacinei kariuomenei, o deklaruojant neutralumo siekį norėta pasiekti kuo skubesnio okupantų iškraustymo. 2018 metais mes esame NATO ir tai mūsų saugumo pagrindas.
Sąjūdžio 30-mečio minėjime pamėginta antiimigracinę ir sienų kontrolės Sąjūdžio programines nuostatas adaptuoti dabarčiai. Tačiau Sąjūdžio, kėlusio sau tikslą bet kokia kaina išsiveržti iš komunistinės imperijos, kai kuriuos konkrečius to meto sąlygų padiktuotus reikalavimus pernešti į dabartį yra visiškas prašovimas erdvėje.
1988 m. kalbant apie nekontroliuojamą migraciją, turėta galvoje to meto realybė – sąjunginio pavaldumo įmonių nuolatinis pripildymas iš Sovietų Sąjungos atvykstančiais darbininkais. Išorės sienos beje buvo kontroliuojamos KGB pasienio kariuomenės ir niekas jų nesiruošė atverti. To meto žmonės norėjo ir jas atverti, kad galėtų be komunistinės nomenklatūros prievaizdų judėti po pasaulį, gyventi ir dirbti ten, kur nori. Ir kartu jų kontrolę atimti iš okupantų.
Tai irgi buvo Sąjūdžio tikslai. Ir tai buvo tuomet, kai beatsikurianti Lietuvos valstybė ne tik turėjo kovoti dėl išlikimo. Dėl prasidėjusio Sovietų Sąjungos irimo proceso, pagreitinto visišku jos ekonominės sistemos žlugimu, Lietuvoje taip pat buvo galima stebėti daugybę socialinių krizių, kurias dar pagilindavo piniginių resursų trūkumas, deficitai. Savo indėlį, siekdama parklupdyti Lietuvą, įnešė ir Maskva: skelbdama blokadas, konfiskuodama rublinius ir valiutinius indėlius, grasindama karine jėga ir atvirai remdama antivalstybines jėgas.
Suvokiant, kad Lietuvos nepriklausomybė priklausė nuo piliečių – jų vieningumo, susiklausymo ir savo išrinktos valdžios palaikymo, kiekvienas galėjo jaustis atsakingas už valstybės ateitį. Ir Lietuvos valstybė atsilaikė.
Sąjūdžio tikslas buvo ir partinis pliuralizmas, kaip demokratijos pagrindas, o ne „gero“ oligarcho valdoma valstybė. Bet kai rėžiama iš tribūnos, kad „visi vienodi“, tai toks reliatyvizmas ypač mėgiamas korumpuotų politikų. Jei dar pridės „kaltas Landsbergis ir konservatoriai“, tai kaip ir indulgencija garantuota. Juk kaip pasakė šviežiai kepamas „filosofas“: „iš kitų partijų nieko ir nesitikėjome“.
O gal vis tik reikėjo ir reikia tikėtis, visoms partijoms keliant reikalavimus, o ne numoti ranka ir abejingai praeiti pro balsavimo apylinkes? Kažkada žurnalistas R.Sakadolskis kalbėdamas apie Lietuvos perspektyvas pasakė, kad „mažos bendruomenės žmonių suinteresuotumas ir dalyvavimas savo valstybės reikaluose yra atspirtys savarankiškumo praradimo, ištirpimo pavojams. Negausioms tautoms, tokioms kaip mūsų, demokratija yra ne vien taikaus ir gero gyvenimo sąlyga, o išlikimo garantas“.
Net ir išlydėjus okupacinę armiją, netrūko ir vidaus politinės įtampos. Žmonių siekį greitai praturtėti ir gyventi geriau negu sovietmečiu prieš ketvirtį amžiaus sumalė bankų krizės pirmoji banga bei bankrutavusių holdingų antroji banga. Buvo pradėta stiprinti Lietuvos ekonomikos priklausomybė nuo rytų kaimyno – realizuota apsirūpinimo nafta alternatyva ir pastatytas Būtingės terminalas.
Atsigaunančios bei besikeičiančios ekonomikos privalumus suderinti su valdžios ir žmonių lūkesčiais gauti didesnius atlyginimus bei pensijas sugriovė Rusijos krizė. Vis dar paveldėta per didelė priklausomybė nuo Rusijos neleido Lietuvai išvengti naujos krizės bangos. Bet tapome ES bei NATO nariais, ir ES parama prisidėjo prie Lietuvos valstybės stiprėjimo. Bet dar didesni žmonių lūkesčiai, netolygus skirtingų Lietuvos regionų vystymasis ir atsivėrusi dalies ES šalių darbo rinka nulėmė emigracijos spartumą – ne mažiau 400 tūkst. žmonių dar iki 2008-2009 metų pasaulinė krizės išvyko į Vakarų valstybes. Tik ES darbo rinka išgelbėjo Lietuvą nuo didžiulio nedarbo lygio.
O Lietuvoje žmonių lūkesčiai visada buvo tenkinami palaikant nuolatinį biudžeto deficitą, nors ekonomika tam tikrais laikotarpiais demonstruodavo rekordinius augimo tempus. Rezervų kaupimas, kuo užsiėmė ne tik danų, norvegų, estų, bet ir rusų valdžia, netapo prioritetu. Tik kažkada priimti finansiniam tvarumui palaikyti reikalingi įstatymai verčia lūkesčius derinti su galimybėmis.
Yra akivaizdu, kad eilinį Lietuvos žmogų, kuris stovi prie prekybos centrų kasų, tai mažai domina. Ne kiekvienas galėjo pasinaudoti nuosavybės teisių restitucijos galimybėmis, ne kiekvienas galėjo ir gali išgyventi iš savo darbo. Prasidėjo ir nuvarymo nuo žemės procesas – besikuriančios stambios žemės ūkio bendrovės užvaldė dešimtis tūkstančių hektarų, palikdamos jų buvusiems savininkams tik galimybę tapti padieniais darbininkais kokiuose nors naisiuose.
Ar viską padarėme, kad atsispirtume monopolizavimo procesams atskirose ūkio srityse? Toli gražu ne viską. Susiklosto net paradoksali situacija, kai labiausiai nuo Rusijos priklausomi verslininkai, kuriantys savo koncernus, naudojasi europiniais pinigais pačiomis lengvatinėmis sąlygomis savęs praturtinimui, bet kartu mėgina vykdyti prieš Lietuvos euroatlantinius ryšius nukreiptus politinius projektus.
Ir svarbiausia, suprasti – korupcinė erozija stiprinama korupciniu eksportu, kuriuo siekiama sukurti kaimyninėse šalyse stiprias atramas versle, kuris turi tiesioginę įtaką tos šalies regionų gyventojams.
Savo laiku (prieš dešimtmetį) pagrindiniai iššūkiai šalies nacionaliniam saugumui buvo susieti su energetinio saugumo strategijos įgyvendinimu ir sustiprėjusia didele Lietuvos priklausomybe nuo monopolinio energijos išteklių tiekėjo, paslėpta Rusijos įtaka Lietuvos politiniams procesams bei sustiprėjusiomis informacinėmis atakomis, kuriomis siekta formuoti kitos valstybės nacionalinius interesus atitinkančią informacinę erdvę.
Reikia pripažinti, kad praleidome Rusijos oligarchų tiesiogiai veikiamus kitus ekonomikos sektorius. Atsirado ir naujas 2K (Kantoro-Karbauskio) projektas, kuris leido sukaupti viešai nematomą „piniginę antklodę“ ir ja užkloti šalies vidaus politiką veikiančias iniciatyvas. Kai prieš dešimtmetį buvo įvardinta, kad pažeidžiant demokratinę už valstybės saugumą atsakingų institucijų veiklos kontrolę ir vengiant atskaitomybės demokratiškai išrinktiems politikams, buvo vykdomas valstybės institucijų užvaldymas, darant įtaką politiniams bei ekonominiams procesams, o per įtakingų neformalių grupių ir korumpuotų verslo grupių veikiamą žiniasklaidą buvo siekiama manipuliuoti viešąja nuomone, tai mes nepamatėme kitų reiškinių. Kad trąšų verslas ir santykiai su V. Kantoru (ir jo įmone, trąšų gamintoja „Acron“) nebūna plikas atsitiktinumas, rodo ir dabar išslaptintas vienas M. Basčio apkaltos dokumentas: „2013 m. vasario 6 d. S. Dubininkas kreipėsi į M. Bastį, teigdamas, kad turi projektą dėl trąšų ir nori gauti M. Basčio patarimą (užtušuota). Pažymėtina, kad „trąšų klausimu“ S. Dubininkas „tarėsi“ ir su Rusijos žurnalistu E. Mackevičiumi – pastarasis paskambino S. Dubininkui, pasidomėjo dėl „Acron“ ir pasiūlė S.Dubininkui paskambinti slaptu telefonu Rusijos žemės ūkio ministerijos Teisės departamento direktoriui.
S. Dubininkas teigė, kad jo kompanija norėtų prekiauti su „Acron“ tiesiogiai, o ne per tarpininkus (užtušuota). 2013 m. kovo pabaigoje S. Dubininkas teigė, kad buvo susitikęs su „Acron“ savininku Viačeslavu Kantoru, bet prekyba trąšomis, esą, užstrigusi dėl tarpininkų veiksmų. Todėl jis laukia V. Kantoro skambučio ir yra pasirengęs vykti derybų į Izraelį“.
Būčiau neteisus, jei nutylėčiau, kad A. Lukašenkos valdomoje Baltarusijoje „Agrokoncernas“ neturi užnugario. Čia UAB „Agrokoncernas“, užimdamas apie trečdalį Lietuvos trąšų rinkos (250 tūkst. tonų per metus), vien tik 2015 metų dešimt mėnesių buvo didžiausias Gomelio chemijos gamyklos partneris, gaudamas 123 tūkst. tonų trąšų. Sakote, viskas vyksta be visažinio „Batkos“ kontrolės ir Astravo AE reikalai čia ne prie ko?
Prezidentė savo metiniame pranešime šį tą paminėjo apie latifundines tendencijas Lietuvoje. Tačiau ne viską. Latifundinė oligarchizacija žemės ūkyje, žemių telkimas vienose rankose apeinant įstatymus, ūkininkų nuvarymas nuo žemės, vykdomas „Agrokoncerno“, ne/įtariamo manipuliavimu muitais už dešimtis milijonų dolerių įvežant rusiškas trąšas ir žlugdant mūsų gamintojus. Štai ir šiais metais, tik per du vasario–kovo mėnesiais iš Rusijos į Lietuvą įvežta net 70 tūkst. tonų „maišytų trąšų“ už 18 mln. dolerių, nors prieš metus per tą patį laikotarpį buvo įvežta vos ne tris kartus mažiau (28,5 tūkst. tonų už 6,4 mln. dolerių). Nuo 2013 m. sausio, net nukritus trąšų kainoms, buvo įvežta šio „mišinėlio“ už 316 mln. dolerių arba beveik milijonas tonų. Šis šešėlis, per metus mums kainuojantis milijonus eurų nesumokėtų mokesčių, ir toliau pučiasi, dangstomas valdančiųjų.
Net pritaikius minimalius antidempingo muitus galimai nesumokėta mažiausiai apie 28 mln. eurų mokesčių. Nacionalinio saugumo problema, tokia pat kaip energetika? Taip. Nesprendžiama? Taip. Ar verta atskiro tyrimo? Be abejonės. Deja, per dešimtmetį tik energetinio saugumo problema buvo iš dalies išspręsta bei sustiprintos šalies gynybinės galios. Kitos rizikos ir grėsmės liko.
Reaguodamas į A. Anušausko išdėstytas mintis, „MG Baltic“ pateikė savo komentarą:
p. Anušauskas manipuliuoja skaičiais ir remiasi tikrovės neatitinkančia informacija, kuria paremtas ir politinis NSGK tyrimas. Visos UAB „Mitnija“ faktinės pajamos iš statybų viešojo sektoriaus nuo 2005 m. sudaro 180 mln. eur. Tai pajamos, gautos iš viešųjų konkursų, kurie buvo vykdomi remiantis mažiausios kainos kriterijumi.
„Mitnija“ visus viešuosius pirkimus, kartu su partneriais, arba viena, yra laimėjusi laikantis absoliučiai visų šalyje galiojančių susijusių įstatymų ir viešiesiems pirkimams taikomų reikalavimų ir procedūrų. Šiuo atveju politikas arba sąmoningai klaidina pateikdamas skaičius, neatitinkančius realybės, arba neatsakingai naudoja nepatikrintą informaciją.
Koncernas „MG Baltic“ ne vieną kartą skelbė oficialius viešai prieinamus Viešųjų pirkimų tarnybos duomenis apie koncernui priklausančios bendrovės „Mitnija“ laimėtus viešuosius pirkimus.
Statybų sektoriaus viešųjų pirkimų apimtis 2005-2017 m. ir „Mitnijos“ dalis šioje rinkoje:
„Mitnijos“ pozicijos viešuosiuose pirkimuose, lyginant su kitomis statybų kompanijomis. Tarp didžiausių tiekėjų – statybos kompanijų – „Mitnija“, kartu su partneriais, užima 38 vietą.
Per latvių Ventspilio uostą N. Gemelliui vos parvykus Kaunan, iš kurio 1940 m. birželio 15-ąją paskubomis bėgo nuo Raudonosios armijos, išsyk tapo aišku, kad sovietų diplomato išvedžiojimai „buvo didžiausiais melas ir kad aš padariau milžinišką klaidą“.
Jokia šeima N. Gemelio Kaune nelaukė, jokių artimųjų jis čia jau nebeturėjo. Laiške K. Ambrozaičiui gydytojas tęsia savo dramatišką pasakojimą: „Mano ankščiau toks mielas gimtasis miestas – nors palyginti sveikas ir neišgriautas – man atrodė kaip visiškai svetimas ir priešo užimtas.
Dabar tą butą buvo užėmęs kitas okupantų atsiųstas prievartos aparato pareigūnas.
Šis epizodas sukėlė N. Gemelliui susirūpinimo. Tačiau jis buvo paliktas ramybėje ir jokių pasekmių nesusilaukė. Vis dėlto Kauno karo komisariatas ėmė juo domėtis, kaip jis pats spėja, galbūt „norėjo pasinaudoti mano kitur įsigytu patyrimu“.
Vengdamas pakliūti į sovietinę kariuomenę, 1944 m. rudenį jis įstojo Kauno universitetą.
Nuo tos dienos laiško autorius dėjo pastangas kaip nors ištrūkti iš Sovietijos. Jam tai pavyko lengviau nei įsivaizdavo.
Neilgai trukus jis išvyko į Lenkiją, kaip Vilniaus krašto kilmės lenkų tautybės repatrijantas – pagal tuomet galiojusį susitarimą tarp komunistinės Lenkijos ir sovietinės Lietuvos. „Čia man labai padėjo geras lenkų kalbos mokėjimas, tėvo Varšuvos kilmė ir mano šiek tiek lenkiškai skambanti pavardė, – rašo N. Gemellis, tuo metu – Gemelickis. – Aišku, mano dokumentai buvo suklastoti, bet jų įsigyti Lietuvoje tais laikais nebuvo sunku.“
Varšuvoje jis atsitiktinai sutiko tolimą giminaitį, kurio tėvas buvo lenkas, o motina žydė. Vokiečių okupaciją jis pergyveno viename kaime netoli Krokuvos. Prieš karą jis buvo lenkų istorijos profesorius Krokuvos universitete, o pokary užėmė gana aukštas pareigas komunistinės Lenkijos užsienio reikalų ministerijoje.
Jis padėjo N. Gemelliui per Čekoslovakiją ir Austriją pasiekti amerikiečių okupuotą Vokietijos zoną. „Tuo metu tai nebuvo labai sunku ir tokiu būdu vieną 1946 metų sausio mėnesio šaltą dieną subombarduoto Muencheno geležinkelio stoty vėl susitikau su tėvu, su kuriuo buvau paskutinį sykį atsisveikinęs šiltą vakarą 1940 metų birželio mėnesio 15 dieną Kauno geležinkelio stoty, kai miestas jau buvo sovietų užimtas“, – rašo amerikiečių gydytojas radiologas.
Jis pažymi, kad per šį laiką pasaulis visiškai pasikeitė: žuvo apie 50 milijonų žmonių, įskaitant apie 6 milijonus žydų, tarp jų – 95 proc. Lietuvos žydų ir beveik visi jo šeimos nariai.
Nuo tos dienos ir N. Gemellis jau buvau „dypukas“. Jam pasisekė iš Kauno universiteto raštinės gauti visus studijų dokumentus. Tai nebuvo savaime suprantama. Kadangi per vokiečių okupaciją, prasidėjus 1941-1942 mokslo metams, universiteto raštinė gavo civilinės vokiečių valdžios įsakymą sunaikinti visus žydų studentų dokumentus – gimnazijų baigimo atestatus, diplomus, egzaminų lapelius ir t.t.
„Mano dokumentai buvo išsaugoti vienos tos raštinės tarnautojos, vardu Danutė Vosiliūtė, su kuria 1939-1940 metais turėjau šiokį tokį romaną. Ji tuos dokumentus pasiėmė pas save į namus ir po to paslėpė pas jos senelę viename kaime netoli Eržvilko miestelio. Aš su ja kalbėjau jau po karo 1945 metais toje pačioje raštinėje kur ji beveik visą laiką dirbo. <...> Tai buvo tikrai šviesi ir tauri asmenybė, kurių dažnai pasauly nerasi ir aš gerbsiu jos atminimą, pakol pats būsiu gyvas.“
Vėliau tėvas jam pasakojo, kad prasidėjus 1941 metų birželio trėmimams, jis slėpėsi pas draugus netoli Kauno. Buvo įsitikinęs, už jo draugiškus ryšius su Lietuvoje akredituotais užsienio diplomatais ir kitas „nuodėmes“, jis bus įtrauktas į deportuosimų asmenų sąrašus. Vėliau surasti dokumentai, pasak N. Gemellio, tai patvirtino.
Lietuvą okupavus vokiečiams ir prasidėjus žydų persekiojimams bei žudynėms, Nikalojui Gemelickiui vėl pasisekė išsislapstyti pas draugus Kauno apylinkėse ir jis išvengė skerdynių miestą supančiuose fortuose.
Pasak N. Gemellio, ilgainiui galimybių tėvui slapstytis ir išsilaikyti nelegalioje padėtyje nebeliko. Kauno miesto vyriausiasis rabinas Šapiro paprašė N. Gemelickio „įeiti į sudėtį delegacijos-tarybos, kuri, gestapo paliepimu, turėjo „tartis“ su vokiečiais dėl būsimojo geto ir kitais žydų reikalais“.
N. Gemellis rašo: „Gerai suprasdamas hitlerinės valdžios siekimus žydų atžvilgiu, jis labai to nenorėjo daryti, bet įtikintas žinomų kitų žydų bendruomenės atstovų, su tuo sutiko, nes nematė kitos išeities.
Kaip ir visi kiti žydai, jis buvo priverstas 1941 m. rugpjūčio mėnesį išsikelti į Vilijampolės getą. Tuo laikotarpiu šiek tiek vėliau žuvo jo žmonos tėvai ir kiti giminės – jie visi buvo sušaudyti Devintame forte.“
N. Gemellis nurodo, kad tėvas Vilijampolės gete kurį laiką vadovavo geto dirbtuvėms. Nors jos dirbo vokiečių okupacinės valdžios ir kariuomenės naudai, „vis tik suteikė galimybę keletui tūkstančių žydų darbininkų išsisaugoti nuo nacių bent iki galutinio geto likvidavimo. Jo žmona buvo kartu su juo per visą geto laikotarpį.“
Apie savo motinos likimą sūnus taip pasakoja: „Getą panaikinus, jai pavyko išsprukti iš kolonos, vedamos į geležinkelio stotį deportacijai. Ji ketino susisiekti su jai žinoma lietuvių šeima, kuri jos jau laukė ir buvo paruošusi slėptuves, bet ji tenai nepasirodė ir dingo be žinios, jokių pėdsakų nepalikdama. Jam pačiam gana stebuklingu būdu pasisekė išlikti gyvam, bet 1944 m. liepos mėnesį, kai sovietų kariuomenė jau buvo paėmusi Vilnių ir buvo visai arti Kauno, jis su kitais žydų bendruomenės likučiais, pačiu paskutiniu momentu, buvo per Stutthofą išvežtas į Dachau koncentracijos stovyklą, netoli Muencheno.“
„Su Lietuva jokių ryšių neturiu, – savo 2005 m. sausio 31 d. laiške K. Ambrozaičiui rašė N. Gemellis. – Vilniuje dar gyvena mano apysenis tolimas giminaitis – jo žmona lietuvė, kilusi iš garsaus Pirčiupių kaimo, bet ir jų vienintelis sūnus gyvena čia, Amerikoje.
Man pačiam vėl atgauti anksčiau turėtą Lietuvos pilietybę – į ką turiu teisę – nematau tikslo. Aš irgi nieko nedariau atgauti mūsų šeimos Kaune turėtą nuosavybę – man tai atrodo neverta. Mano žmona, čia gimusi amerikietė, kilusi iš Michigano šiaurės pusiasalio netoli Kanados, pati švedų-italų kilmės, su Lietuva nieko bendro neturi ir tais dalykais visiškai nesidomi. O mano vaikai su šeimomis – turiu dvi dukteris – na, ir jūs galite pats įsivaizduoti. Gal visa tai yra šiek tiek liūdna, bet taip jau yra, negaliu tai pakeisti.“
Ilgą ir dramatiškai perduotą pasakojimą apie tragišką laikmetį ir savo šeimos, kuri yra taip pat ir Lietuvos istorijos dalis, likimą savo kolegai Amerikos lietuviui buvęs kaunietis ir Lietuvos Respublikos pilietis baigia šia mintimi: „Kaip ir Jūs pastebėjote savo laiške, mes abu esame tų laikotarpių vaikai, gal skirtingais patyrimais, bet su bendra tėvyne – to paneigti negalime.“
Seniai Lietuva nebuvo sulaukusi tiek pasaulinės žiniasklaidos dėmesio. Nuskambėjome, bet labai nešlovingai.
Buvo nagrinėjamas konkretus atvejis dėl Saudo Arabijoje 1971 m. gimusio palestiniečio Zaino al Abidino Mohamedo Huseino, dar vadinamo Abu Zubaida (Zubaydah). Pripažinta, kad jis buvo kalinamas slaptame CŽA kalėjime, įrengtame šalia Vilniaus esančiuose Antaviliuose.
Todėl penki kaliniai, tarp jų ir Abu Zubaida, 2004 m. kovą buvo išskraidinti į slaptus CŽA kalėjimus kitur pasaulyje. Steigdama tokias vietas, CŽA vadovavosi dar 1995 m. prezidento Bilo Clintono pasirašyta direktyva, kuri leido tokius kalėjimus turėti, susitarus su vietos valdžia.
Greitai CŽA nustatė, kad informaciją nutekino jų darbuotoja iš CŽA generalinio inspektoriaus valdybos, kuri nagrinėdavo suimtų irakiečių skundus prieš CŽA darbuotojus dėl kankinimų. Agentūra ją išmetė iš darbo už nesankcionuotas kalbas, nors jai visai nedaug buvo likę iki pensijos.
Per pirmuosius savo rinkimus skelbęs, jog uždarys Guantanamo kalėjimą, paliko jį veikiantį po dviejų kadencijų. Be to, B. Obama pasirašė 71 žmogaus sąrašą, kurie negali būti paleisti iš Guantanamo kaip per daug pavojingi. Tame sąraše yra Abu Zubaida, kuris iki šiol ten tebekali.
EŽTT bylos medžiagoje nurodoma, jog Abu Zubaida pateko į Lietuvą 2005 m. vasario 17 arba 18 d. Jį pervežė iš Maroko, kuriame buvo laikomi du CŽA kaliniai, bet tuo metu pašlijus JAV ir Maroko karalystės santykiams, juos teko išgabenti.
Dar nuo 2003 m. R. Paksas labai norėjo sulaukti kvietimo į Vašingtoną. Pokalbiai apie jo galimą vizitą jau buvo prasidėję, ir jis neįvyko, kai JAV įjungė atbulinį bėgį, įvykiams pradėjus rutuliotis apkaltos link.
Galima daryti prielaidą, jog besitariantis dėl vizito R. Paksas buvo patogus pašnekovas ko nors norintiems amerikiečiams. Lietuvos neišnagrinėti ir palikti neaiškumai prisidėjo prie mums nepalankaus EŽTT sprendimo.
Kita svarbi detalė, prieš kurias Lietuvoje irgi užmerkė akis – 2014 m. paviešintas JAV senato žvalgybos komiteto raporte paskelbtas teiginys, jog už palankų požiūrį dėl „Violetinio“ kalėjimo steigimo x šalyje sumokėta x mln. JAV dolerių.
Kodinis pavadinimas „Violetinis“ teismo yra susietas su patalpomis Antaviliuose. Suma yra užtušuota, tačiau iš juodo kvadratėlio galima spėti, jog tai vienaženklis skaičius. Vadinasi, kažkam Lietuvoje išmokėta nuo 1 iki 9 mln. JAV dolerių.
Padėkos pinigų gavėjai raporte vadinami „authorities“. Šį žodį galima suprasti ir kaip bet kokią valdžios instituciją, ir kaip konkrečius pareigūnus. Seimo komisija dirbo dar prieš JAV Senato raporto paskelbimą, o po jo pasirodymo Lietuva neparodė jokio noro išsiaiškinti, kur nugulė septynženklė suma, nors dideli pinigai palieka pėdsakus.
Tokia baigtis leidžia daryti prielaidą, jog analogiškas Lietuvos bandymas labai panašioje byloje perspektyvų neturi.
EŽTT sprendimas nereiškia, jog susimokėję istoriją galime pamiršti. Dabar bylą prižiūrės Europos Tarybos ministrų komitetas. Dabar Rusijos atstovas komiteto posėdžiuose pasimėgaudamas baksnoja į Lenkiją kiekviena patogia proga teiraudamasis, ką jie padarę bylos klausimu. Lietuva irgi dabar pateko ant suolo, kur mus nuolat bus galima tarkuoti.
Galėtume sau atsakyti bent į vieną klausimą: ar mes tokioje padėtyje atsidūrėme dėl to, kad valstybiškai rūpindamiesi naryste NATO (buvome priimti 2004 m. kovą), įvykdėme strateginio sąjungininko prašymą, ar dėl to, kad kažkas banaliai susigundė milijonine suma.
Praėjus trejiems metams po milžiniško pabėgėlių antplūdžio, migracija vėl pradeda dominuoti Europos sąjungos (ES) politiką.
Įtampos atslūgo, Macronui pareiškus, jog nenorėjo įžeisti Italijos.
Roma pranešė ir ateityje nepriimsianti migrantus plukdančių laivų.
Jei tai tiesa, ES ateitis nėra itin perspektyvi, nes ir jos valdančioji koalicija negali susitarti šiuo klausimu.
Migracijos keliamos problemos kaupiasi dešimtmečius, bet politinis korektiškumas užtikrino, kad apie migraciją buvo kalbama tik teigiamai, jos oponentai dažnai vadinami nacionalistais ir rasistais.
Baimė dėl migracijos giliai ir plačiai paplitusi. 2016 m. 71 proc. danų, 67 proc. vengrų, ir 57 proc. vokiečių laiko migraciją svarbiausia politine problema.
Tik vienoje iš 27 ES šalių rinkėjai nelaikė migracijos viena iš dviejų pagrindinių rūpesčių. 2016 m. buvo pirmieji po didžiosios migracijos, tad apklausti rinkėjai gal itin jautriai reagavo į migraciją, bet kritiškos nuostatos neišnyko.
Praeitą trečiadienį Austrijos kancleris S. Kurzas paskelbė, kad Austrijos, Vokietijos ir Italijos vidaus reikalų ministrai suformavo „ryžtingųjų ašį“ kovai su nelegalia imigracija. Tokia „ašis", kuriai priklauso ir Vokietijos vidaus reikalų ministras H. Seehofas, buvo neįsivaizduojama prieš kelerius metus.
Migrantai dažnai nemėgstami dėl įvairių priežasčių, tarp jų rasistinių ir nacionalistinių, ypač šiuo metu kai migrantai yra kitos rasės ir/ar religijos, taigi juodi, rudi, ar musulmonai. Išimtį sudaro rytų europiečiai, bet Brexit parodė, kad balta lenkų, lietuvių ir rumunų odos spalva neužtikrina šilto ir draugiško priėmimo.
Ir jie laikomi nepageidaujamais svetimtaučiais. Bet ne vien smerktini motyvai skatina priešiškumą ir abejingumą.
Kai kurie nori gyventi tarp savųjų, kaip tie ‘savieji’ bebūtų apibrėžti, nejausdami didesnės antipatijos nesaviesiems. Priešiškumą taip pat skatina nuojauta, kad jų ir kitų piliečių nuomonės nepaisomos, kad jie bejėgiai politinių procesų stebėtojai.
Šis bejėgiškumo jausmas nėra vien iš piršto laužiamas. Esama įvairių demokratijos apibrėžimų. Bet politinė sistema nėra demokratinė, jei nėra institucinių priemonių, kurios užtikrintų, kad per rinkimus ir referendumus išreiškiama piliečių valia yra įgyvendinama ir vykdoma.
Vis dažniau turime arba neliberalią demokratiją, kaip Vengrijoje, ar liberalizmą be demokratijos, kai įgyvendinami liberalizmo principai, nepaisant gyventojų valios, dažnai prieš ją.
Parlamentų, iš dalies ir prezidento galios, yra vis labiau ribojamos, tad ir eilinių piliečių galią veikti politinius procesus. Įvairios technokratų ir ekspertų žinybos bei komisijos priima sprendimus, kuriuos kadaise priimdavo parlamentai, iš dalies nes reguliuojamos sferos yra tiek sudėtingos, kad tik ekspertai jas deramai supranta.
Europos komisija pasiūlo, priima ir įgyvendina daugybę įstatymų ir taisyklių. Ir bandyk paveikti komisiją! Didėja centrinių bankų vaidmuo bei jų nepriklausomumas nuo valdžios.
Tas išsivadavimas nuo politikų valios laikomas itin svarbiu laimėjimu, bet tai reiškia, jog neišrinkti ir rinkėjams neatsakingi pareigūnai priima ūkio eigą lemiančius sprendimus.
Konstituciniai teismai gali paversti parlamentų ir vykdomosios valdžios nutarimas niekiniais, juolab, kad jų sprendimai neapskundžiami. Nyderlandų konstitucija aiškiai tvirtina, kad joks teismas negali paskelbti įstatymo nekonstituciniu.
Bet šalis įsipareigojusi gerbti tarptautinius susitarimus dėl žmogaus teisių, tad teismai, tiesa, ne Nyderlandų, gali pakeisti ar panaikinti kai kuriuos įstatymus.
Mounck dar pažymi, kad tarptautiniai susitarimai bei organizacijos įgyja vis didesnį vaidmenį, pvz., derinant prekybą arba kovojant su globaliniu šilimu.
Galime pridurti, kad bejėgiškumo jausmą dar didina elito atsiribojimas nuo eilinių piliečių rūpesčių, vadinamosios ‘grietinėlės’ įsitikinimas, kad jis labiau informuotas, geriau susipažinęs su padėtimi, doroviškai pažangesnis, tad turįs teisę priimti sprendimus ir įgyvendinti, jo nuomone, teisingą politiką, net jei piliečiai galvoja kitaip. Demokratija tampa deklaratyvi.
Dalis nuogąstavimų yra nepagrįsti. Rūpinamasi dėl migrantų ir pabėgėlių, net šalyse, kur jų beveik nėra. Koks procentas Lietuvos ar Latvijos gyventojų pažįsta ar yra susitikęs su bent vienu migrantu?
O jei jų būtų, tarkime dešimt tūkstančių, jie irgi būtų vos pastebimi, išskyrus jei visi įsikurti keliuose miesteliuose. Bet švytuoklė sukasi į kitą pusė, jau ir tradicinės partijos ryžtingiau pasisako prieš migraciją. Jai pažaboti veikiausiai bus imamasi griežtų priemonių, kurios gali sulaukti pritarimo ir dėl to, kad anksčiau nebuvo atsižvelgta į piliečių nuogąstavimus.
Nebūtų lengva pateisinti referendumo rezultato anuliavimo.
Bręsta krizė. Nepaisant kanclerės Merkel protestų, Seehoferis, kuris yra dukterinės CSU partijos pirmininkas, ketina į pasienį pasiųsti policijos pareigūnus, kad jie išsiųstų atgal migrantus, kurie jau kitose Europos šalyse užregistravo kaip pabėgėliai.
Pragmatiniai apskaičiavimai veikia CSU, kuri nuogąstauja, kad ji nesurinks mandatų daugumos rudenį vyksiančiuose Bavarijos parlamento rinkimuose, jei ji nepatenkins piliečių lūkesčių. Merkel gal pasiseks priversti Seehoferį ir CSU nusileisti ir atšaukti sprendimą.
Bet priešinimasis migracijai įgys kitą formą.
Nudegusi pirštus Prezidentė nusivylė savo pačios šūkiu – atverti politinę sistemą platesniam nepartinių piliečių dalyvavimui. Ir atsigręžė ji į mirštančias nuo jos alergijos partijas. Karbauskis, priešingai, spirga misija sudeginti konservatorius. Paskutinį partijų bastioną. O desertui – Prezidentę.
Putino salietros dievui Kantorui ir kitiems baltų-slavų dievams turėtų patikti.
Valstiečių krivių krivaičiui niežti vaizduotę. Sudegins konservatorius ir Prezidentę, ir Naisių bulvės vėl žydės. Gal net vaidilutė Greta nuo Amato kalno sugrįš į Seimo pilį? Ilgai ir laimingai gyventi.
Su ta žinia – Kafkos plunksnos verto personažo Bako vaikštynės po klonius, po kaimus. Papasakos žmonėms, kokie baisūs pacukai tie konservatoriai.
Dar ir griežtas įspėjimas partijos vidaus priešams – antausis Seimo Pranckiečiui. Kelintas jau iš eilės? Šįkart – už krivių krivaičiui taip reikalingų Sąjūdžio mumijų pašiepimą. Iš politinės dulkės į Seimo pirmininkus kilai, į dulkes pavirsi. Širinskienė tebus už vadovą?
Kokia prasmė Karbauskiui deginti paskutinius politinius oponentus? Tiems, kurie bent kiek išmano politinę aritmetiką, ir be apklausų aišku, kad konservatoriai, be stiprių liberalų ir dar bent vienos partijos, į valdžią niekada nesugrįš. Kam naikinti tokį patogų priešininką? Ant kurio gali pastipusius šunis karti net ir po dešimties metų.
Ar nutuokia Karbauskis, kad ta pati tauta, kuri dabar klausosi žygūno Bako ir Karbauskio stebuklinių pasakų apie prarastus ir išieškomus milijardus, nelikus atpirkimo ožio, šunis sukabins ant jo paties? Suvis nebeaišku, kam deginti Prezidentę? Kuri pati be jokių laužų tuoj nulips nuo politinės scenos.
Tokie klausimai kyla mąstant logiškai. Uzurpatoriai mąsto kitaip. Iš vaikystės ir kitų kompleksų kylantis nesaugumo jausmas, sukryžmintas su neapykanta „priešams“, sprogdina juos iš vidaus. Veda šunkeliu, kurio gale tarp dviejų nudžiūvusių pušų pakabintas tablo šviečia vaiskiau už Saulę: „Aš esu visiškai teisus dėl visko ir visada!“
Kad ir kaip tai kai kam nepatiks, bet Karbauskis yra panašus į „niekada neklystančią“ Prezidentę, kurią nori sunaikinti. Kuo? Arba visi paklūsta jų valiai, arba šakės tiems, kurie nepaklūsta!
Jau vien šis palyginimas sveiko proto nepraradusius Karbauskio mylėtojus ir bendražygius turėtų atšaldyti. Stebėkite jo elgesį – Kultūros komiteto pirmininkas retai būna racionalus. Šviežiausias jo bzichas: „Aš noriu pasakyti viena – aš esu realiai persekiojamas sistemos, ir klausimas yra, dėl ko.“
Greit dveji metai, kaip Karbauskis pats vadovauja sistemai. Net Prezidentė nedrįsta paraginti Muitinę patikrinti Karbauskio koncerno į Lietuvą antidempingo kainomis varomus ešelonus su Putino salietra, o jis tik išpučia akis: mane persekioja!
Kaip jūs ten vadinate už akių žmogų, kuris ima rimtu veidu dėstyti, kad jis pats save persekioja?
Apskritai reikia pasakyti, kad Karbauskis, vykdydamas misiją nuskinti konservatorius, daugiau pasiektų palikdamas juos ramybėje, nei ragindamas sumušti kaip paskutinius kryžiuočius. Konservatoriai patys išsiskabytų. O dabar reikia nepamiršti, kad lietuvių tauta gailestinga. Ji gailisi mušamų. Net jei tai konservatoriai.
O tuo metu Skvernelis zovada per Seimą baltais reformų arkliais lekia. Kokia Skvernelio misija? Palikti mus visus be kelnių.
O kas daugiau teršia Lietuvą – 6,2 l naujas kadilakas, nuvažiuojantis per metus 30 000 km, ar surūdijęs 75-erių senjoro golfukas, šiaip ne taip nuriedantis 1 500 km?
Ar pats MP bent žino, kad joks bankas lietuviui po 65-erių neduos lizingo naujam automobiliui? Net labai norinčiam neteršti gamtos. Niekada neduodavo. Bet dar labiau neduos po to, kai Skvernelio „reforma“ sujauks pensijų sistemą ir nacionalizuos įmokas privačioms pensijoms.
Net Karbauskio karvė ima atrajoti, kad mokytojai, pervesti į etatinį lažą, miestelių mokyklose už etatą užsiiminės pseudoveikla, o didmiesčiuose turės dirbti realiai už tiek, kiek miestelių mokytojai gauna tik imituodami darbą.
Didžiausios finansų ir verslo unijos laiške Seimui perspėja dėl skubotos pensijų reformos ir prašo prieš priimant žalingus sprendimus bent jau neskubant juos aptarti. Viešojo sektoriaus profsąjungos prašo: stabdykit arklius dėl mokesčių ir pensijų. Opozicija: pristabdykit arklius dėl visų pseudoreformų, apsvarstykim, juk ne vieną dieną po to pagal tai visiems gyventi.
„Kai mūsų žemę laimins Popiežius, o padangę sudrebins Dainų šventė, mes kiekvienas būsime Lietuva“, lyg kokia Saliamutė metinio pranešimo galą ir mūsų ateitį sueiliavo Prezidentė.
Jau greičiau šūkausim kaip apsėstas Karbauskis – mes visi esam Lietuva, kuri visus mus, t.y., mes patys save, persekioja, ir nežinia, dėl ko. O Karbauskis kurstys baltų religijos aukojimo laužą. Ant kurio keps konservatorių – krikščionių demokratų sirloinai. Ir pakvies jis Šv. Tėvą pašventinti šv. ugnį bei mūsų kelnių kalną kaip prakurą. Ekumeniškai susikibus už rankų su krivių krivaičiu.
Diskutuojant su europiniu lygmeniu dirbančiais politikais, jie nuolat kelia klausimus susijusius su dalijimosi ekonomikos plėtra, itin dideliais jos augimo tempais ir apimtimis. Tačiau grįžus į Lietuvą, dažnai mūsų institucijos atrodo šį terminą girdinčios pirmą kartą. Tai kas gi yra ta dalijimosi ekonomika?
Turbūt lengviausia kalbėti pavyzdžiais. Tokios platformos kaip Uber, Airbnb ar Savy.lt tampa įprasta paslaugų įsigijimo erdve. Ne išimtis yra ir Lietuva – dalijimosi platformos plečiasi, jų atsiranda vis daugiau. Nemažai šių platformų yra ir lietuviškos kilmės. Dabar vieni iš kitų galim išsinuomoti fotoaparatą per dalinuosi.lt ar užsisakyti su kaimynais daržovių tiesiai iš ūkininko per kaimasinamus.lt.
3. Socialinės ir draudiminės garantijos platformose savarankiškai dirbantiems asmenims. Augant per internetines platformas paslaugas teikiančių asmenų skaičiui, auga ir skaičius žmonių, kuriems tai yra pagrindinės pajamos. Tuomet kyla klausimai dėl socialinių garantijų, kurias turi šie žmonės. Ar bus sukaupta pensija senatvėje, ar susirgus bus gydomas, ar galės išeiti vaiko priežiūros atostogų? Daugelyje šalių šie asmenys laikomi savarankiškai dirbančiais, todėl ir mokesčius privalo susimokėti patys. Dažniausiai, deja, deklaruodami tik minimalias pajamas. Todėl ir išmokos iš valstybės būna minimalios.
Vis dėlto išlieka didelė atsakomybių įvairovė, kurioje paprastam žmogui susigaudyti tampa vis sudėtingiau. Todėl Europos Komisija siūlo, atsižvelgiant į platformos indėlį reguliuojant paslaugos teikimą, nustatyti aiškias jos atsakomybes prieš paslaugų teikėjus ir vartotojus. Bet šie sprendiniai, matyt, gims iš gyvenimo, matant konkrečias iškylančias problemas.
Jėzus kalbėjo minioms: „Su Dievo Karalyste yra kaip su žmogumi, kuris beria dirvon sėklą. Ar jis miega, ar keliasi, ar naktį, ar dieną, sėkla dygsta ir auga, jam visiškai nežinant, kaip. Žemė savaime duoda vaisių: pradžioje želmenį, paskui varpą, pagaliau pribrendusį grūdą varpoje. Derliui prinokus, žmogus tuojau imasi pjautuvo, nes pjūtis atėjo.“
Jėzus dar sakė: „Su kuo galime palyginti Dievo Karalystę? Arba kokiu palyginimu ją pavaizduosime? Ji – tarytum garstyčios grūdelis, kuris, sėjamas dirvon, esti mažiausias iš visų sėklų žemėje, bet pasėtas užauga, tampa didesnis už visas daržoves ir išleidžia tokias plačias šakas, kad jo pavėsyje gali susisukti lizdą padangių sparnuočiai.“
Daugeliu tokių palyginimų Jėzus skelbė žmonėms žodį, kiek jie sugebėjo suprasti. Be palyginimų jiems jis nekalbėdavo, o savo mokiniams skyrium viską išaiškindavo. (Mk 4, 26–34)
Savo viešosios veiklos pradžioje Galilėjoje Jėzus kalba žmonėms palyginimais. Palyginimas (gr. „parabole“) yra tam tikra Jėzaus kalbėjimo forma, kuri tuo pačiu metu apšviečia ir pridengia tiesą bei vaizdžiai sugretina Evangelijos tiesų ir kasdienių įvykių panašumus.
Šiuo žodžiu graikai vadino bendros simbolinės prasmės pasakojimą. Simbolinė kalbėsena būdinga visoms kultūroms ir yra būtina perteikiant Dievo slėpinį. Palyginimas leidžia prisiminti mokymą gyvais vaizdiniais, kurie įsispaudžia į regėjimą, vaizduotę, atmintį, panašiai kaip šiandien tą daro rašytinis ar iliustruotas tekstas.
Palyginimas padeda sugrįžti prieš išgirstos idėjos, skvarbiau į ją įsigilinti, aptikti vis naujų prasmių skirtingose gyvenimo situacijose. Po šv. Velykų, kiek naujų dalykų, kurių nepavyko pirmiau suprasti, perskaitė apaštalai palyginimuose, pavyzdžiui, palyginimas apie vynininkus (Mk 12, 1–11).
Pagaliau ir pats Jėzus yra Palyginimas, kalbantis atvaizdas: „Neregimojo Dievo atvaizdas“ (Kol 1, 15), kaip sako šv. Paulius, pirminis atvaizdas, prototipas neregimojo pasaulio, nes savo istoriniu asmeniu jis apreiškia Tėvo veidą ir išganymo planą žmonijai. Tad Jėzus, kalbėdamas žmonėms, pirmiausia išsako tai, kas jis yra: Palyginimas, kuris kalba palyginimais.
Prezidentė įsakė ruoštis Rusijos invazijai. Lietuva laukia Rusijos puolimo. Tokiomis antraštėmis į Lietuvos prezidentės Dalios Grybauskaitės interviu Vokietijos leidiniui „Spiegel“ kaipmat sureagavo Kremliaus propagandos ruporai, savaip interpretavę citatas.
„Grybauskaitė pakvietė Lietuvą ruoštis Rusijos įsiveržimui“. „Mes turime būti pasiruošę Rusijos įsiveržimui – Lietuvos prezidentė“. „Kodėl Lietuva vėl bijo Putino įsiveržimo“. „Grybauskaitė laukia Rusijos įsiveržimo į Lietuvą“. Tokiomis antraštėmis skaitytojus suintriguoti pamėginę Kremliaus ruporai netgi pateikė tikslias Lietuvos vadovės citatas, kurios, švelniai kalbant, nesutampa su bauginančiomis Kremliaus kontroliuojamų portalų žinutėmis.
Į klausimą, kaip vertina Rusijos invazijos į Lietuvą grėsmę, D. Grybauskaitė pažymėjo sąlygą, kurią Kremliaus ruporai pasistengė ignoruoti.
„Pavojus didelis, jei mes nebūsime pasiruošę ir nesugebėsime parodyti, kad esame pasirengę gintis. Jei būsime visada pasiruošę gintis, parodysime – nebus jokios grėsmės, niekas mūsų nelies, tačiau turime būti pasiruošę: psichologine, politine, technologine prasmėmis, širdimi ir siela.
Bet mes ne apie tai, o apie įsipareigojimus ir valią gintis. Jei mūsų žmonės ir partneriai tai rems, nebus priežasčių mūsų okupuoti. Galima kažką pradėti, bet niekada neišlaikysite šios teritorijos. Ir jei joje yra pasipriešinimas, jums nereikia šios teritorijos“, – sakė prezidentė.
Jokių „Lietuva laukia invazijos“ ar „raginimų ruoštis neišvengiamam puolimui“ interviu nebuvo. Kremliaus ar Rusijos valdžios rėmėjų platinamose žinutėse dažnai galima sutikti pašaipių teiginių „rusai puola“, kurie tėra netikslios Lietuvos ir kitų NATO šalių įspėjimų apie agresyvią Rusijos politiką interpretacijos. Rusijos karinė agresija prieš Gruziją, Ukrainą, karinės galios bei provokacijų didinimas, prieš Baltijos šalis nukreiptos puolamosios pratybos nereiškia neišvengiamo puolimo, tačiau kaitina įtampą, stiprina nepasitikėjimo atmosferą ir didina nesaugumo jausmą.
Priešingai, pabrėžusi, jog tokios Baltijos šalims ginti skirtos tarptautinės pratybos kaip „Kardo kirtis“, kuriose, be NATO šalių, dalyvavo ir Švedija bei Suomija, rodo, kad visos Baltijos regiono šalys suvokia grėsmę.
Be to, D. Grybauskaitė priminė, kad lietuviai įrodė galintys atsispirti manipuliacijoms iš išorės, ir paminėjo aktyvius piliečius, padedančius žiniasklaidai kovoti su melagingomis naujienomis, o taip pat – Lietuvos iniciatyva ES kuriamas kibernetines greitojo reagavimo pajėgas.
Tiesa, prezidentė „Spiegel“ pripažino, kad Vakarų šalyse dėl požiūrio į Rusiją dar netrūksta naivumo, kurį išsklaidyti padeda ir pačios Rusijos veiksmai, – kišimasis į svetimus interesus, šnipinėjimas ir manipuliavimas rinkimuose.
Kelios milžiniškos JAV vadovaujamos pratybos Baltijos šalyse, didesnis Aljanso matomumas regione, regis, ne juokais siutina Kremlių. Viena po kitos pasipylė melagingos istorijos apie neva nepatenkintus, NATO kariškių sužalotus civilius. O dabar bandoma įpiršti, kad visi sąjungininkų veiksmai yra betiksliai: atėjus lemiamai valandai Baltijos šalys esą bus paliktos vienui vienos.
„Vašingtonas neateis į pagalbą: kodėl neverta laukti NATO ir Rusijos konflikto“, – taip pavadintą propagandinio Kremliaus portalo „Baltnews“ straipsnį pastarosiomis dienomis platina Rusijos valdžios politiką palaikantys veikėjai socialiniuose tinkluose.
Pavyzdžiui Rusijos naujienų tinklapis „RIA Novosti“ straipsnyje „Girtas šlapinosi ant vitrinos: kaip NATO kariai chuliganiškai elgiasi Pribaltikoje“ priminė visas įmanomas kelerių pastarųjų metų istorijas, kuriose užfiksuoti incidentai, susiję su į Baltijos šalyse rengiamas pratybas atvykusiais NATO kariais. Straipsnio autoriaus teigimu, NATO karinė technika baugina vietos gyventojus, kelia jiems pavojų ir trukdo įprastą ritmą.
Kremliaus išlaikomame propagandiniame tinklapyje „Baltnews“ dar birželio 14-ąją – Lietuvoje minimą didžiųjų trėmimų, Gedulo ir vilties dieną pasirodė autoriaus nepasirašytas straipsnis, kurio kontekstas sutampa su pastarųjų savaičių sukrėtimais tarptautinėje erdvėje.
Praėjusią savaitę kone viešai su Europos šalių ir Kanados lyderiais G7 susitikime apsižodžiavęs JAV prezidentas išvyko į Singapūrą, kur, regis, gerokai draugiškiau bendravo su Šiaurės Korėjos diktatoriumi Kim Jong unu.
Pastarajam viešai užsiminęs apie galimą JAV karių išvedimą iš Pietų Korėjos D. Trumpas pasėjo nemažai nerimo dėl JAV įsipareigojimų sąjungininkams. Juo labiau, kad įsisiūbuojantis prekybos karas su Europa ir Kanada tik gilina prarają tarp Vašingtono ir tradicinių jo sąjungininkų Kanadoje bei Europoje.
Vis dėlto, nepaisant slogių nuotaikų viešumoje, būtent naujosios JAV administracijos sprendimai stiprinti Europos šalių, pirmiausiai Lenkijos, Lietuvos, Latvijos ir Estijos gynybą bei savus, amerikiečių karinius pajėgumus Europoje taip pat neliko nepastebėti.
Amerikiečiai pastarąsias savaites dalyvauja arba organizuoja net kelias dideles karines pratybas, kurioms skiria savo pajėgumus: Lenkijoje ir Baltijos šalyse treniravosi JAV specialiųjų pajėgų kariai, o šią savaitę vyksta intensyvios šių šalių gynimo pratybos „Kardo kirtis“, kuriose dalyvauja per 7 tūkst. amerikiečių. Tačiau tokie ženklai, anot „Baltnews“ pašnekovų, esą nieko nereiškia.
Straipsnyje cituotas Jungtinėje Karalystėje esančio Karališkojo koledžo ekspertas Oferas Fridmanas Latvijos radijui tikino, kad Rusijos konvencinio puolimo prieš Baltijos šalis atveju NATO nesugebės atsispirti rusų agresijai, o JAV nerizikuos kariauti su Rusija, nes viskas esą gali baigtis vieninteliu scenarijumi: strateginiu branduoliniu apsikeitimu.
Tokia dar sovietmečiu Kremliuje puoselėta ir pastaraisiais metais vėl išpopuliarėjusi teorija, kad tėra du keliai: arba JAV negina savo sąjungininkių, arba rizikuoja branduoliu karu eliminuoja daugybę kitų variantų: pavyzdžiui, atgrasymo poveikį, sąjungininkų konvencinių ir specialiųjų pajėgų vaidmenį, NATO aviacijos galimybes, pačių Baltijos šalių gebėjimus priešintis, o kartu pervertina Rusijos galimybes žaibiškai, nepastebėtai ir be atsako užimti Baltijos šalis.
Pats O. Fridmanas jau ne vienerius metus kritiškai pasisako apie hibridinio karo terminologiją, be to, jis taip pat abejoja, kad Rusija galėtų ryžtis agresijai prieš NATO.
„Rusijos grėsmė naudojama politiniame NATO ir ES diskurse siekiant pritraukti pinigų. Jei Rusija staiga sumanys konvenciniais būdais veržtis į tas šalis, tai tos keturios brigados (iš tikrųjų batalionai. – Red.), kurios buvo permestos prie Rytinių NATO sienų, Rusijos armijos nesustabdys“, – tikino ekspertas.
Rusijoje ir taip dažnai besisvečiuojantis ekspertas 2014 metais, Rusijos karinės agresijos prieš Ukrainą metu priėmė Maskvos valstybinio universiteto kvietimą bendradarbiauti mokslinėje srityje.
Vis dėlto tokios O. Fridmano teorijos apie NATO bejėgiškumą tėra tik pagrindines „Baltnews“ straipsnio mintis pabrėžiantys akcentai. Straipsnyje cituojamas lietuviams labiau pažįstamas Kremliaus propagandinio portalo rubaltic.ru vyriausiasis redaktorius Sergejus Rekeda.
„Atviras konfliktas Baltijos šalyse – mažai tikėtinas, nes Vašingtonas naudoja šį regioną siekiant prastumti savus interesus ES ir neaštrins santykių su Maskva“, – tikino S. Rekeda, ignoruodamas faktus, kad būtent JAV pirmoji dar 2014-dislokavo savo karius Baltijos šalyse, iki šiol stiprina savo pajėgas regione ir toliau, nepaisant visų kalbų apie tariamus D. Trumpo ryšius su Kremliumi, stiprina sankcijas Rusijai bei realiomis karinėmis priemonėmis remia Ukrainą.
„Daugiausiai, kas gali atsitikti – tai pavienės provokacijos“, – tikino S. Rekeda. Būtent nuo pavienių provokacijų Rytų Ukrainoje ir prasidėjo kruvinas karas Donbase, kuris, nepaisant paskelbtų paliaubų, realiai tęsiasi iki šiol.
Anot S. Rekedos, Baltijos šalys esą pačios siekia konflikto eskalacijos. O kad tokie Kremliaus liniją kartojantys teiginiai, jog nedidelės, gerais, pagarba paremtais kaimyniniais santykiais su didesne ir galingesne šalimi suinteresuotos Baltijos šalys nori karo neskambėtų pernelyg absurdiškai, išmetama ir kita tradicinė korta: Baltijos šalys esą yra JAV išlaikytinės, todėl jas tradiciškai „savo politiniams interesams išnaudojantis Vašingtonas nesiims rimtų žingsnių“.
„Pavyzdžiui, Baltijos šalių gynyba nuo Rusijos grėsmės netaps priežastimi JAV patirti branduolinį smūgį“, – rašė S. Rekeda.
Viena vertus tokie labiau būrimą iš tirščių, nei prognozę primenantys teiginiai apie įslaptintus JAV ketinimus dėl branduolinių ginklų panaudojimo nėra argumentuoti. Juo labiau, kad JAV turi dešimtis konvencinio konflikto scenarijų, kurių metu nenaudojami masinio naikinimo ginklai.
Antra vertus, šiemet atnaujinta JAV branduolinė strategija ir NATO branduolinio atgrasymo politika yra labai aiškios: į bet kokį branduolinio ginklo panaudojimą prieš NATO nares sąjungininkai atsako adekvačia jėga. Tuo paremta ne tik pati atgrasymo politika, bet ir modernizuojamos pajėgos, siekiant turėti realius pajėgumus.
„Vis dėlto, vieningo supratimo apie šiuos dalykus Baltijos šalių parlamentuose nėra“, – pažymėjo S. Rekeda, nors parlamentinės demokratijos šalyse, o ne valdomos demokratijos, tokios, kaip Rusija, retai būna vieningas parlamentinis pritarimas ar juo labiau supratimas.
„Kai kas iš politikų, greičiausiai, įsitikinę, kad jie yra itin svarbūs JAV sąjungininkai, dėl kurių Vašingtonas ryšis rimtiems kariniams veiksmams, konflikto prieš Rusiją eskalacijai“, – šaipėsi analitikas, nors tiek JAV veiksmai regione kaip tik rodo, kad Vašingtonas būtent ir ruošiasi įvairiems scenarijams.
Tačiau, anot S. Rekedos, „neadekvati Baltijos šalių reakcija į Rusijos politiką“ esą rodo, kad per pastaruosius tris dešimtmečius Baltijos šalyse neva niekas nepasikeitė – apie karinę Rusijos grėsmę lietuviai, latviai ir estai esą „kalbėjo visada“, o „rusiškomis investicijomis niekada nesidžiaugė“.
Tokie teiginiai, turint omeny, kad vien Lietuvos politikoje per minėtą laikotarpį valdžioje buvo ir Rusijai ir rusiškam verslui draugiškų politikų, o lūžis įvyko po Kremliaus agresijos prieš Gruziją (2008 m.) ir Ukrainą (2014 m.), švelniai kalbant, neatitinka tikrovės. Tačiau autoriaus teigimu, dėl visko kalti esą yra Baltijos šalių politikai – „Tie žmonės, kurie turi siaurą mąstymą, negeba strategiškai planuoti“.
„Todėl politinėje Baltijos šalių erdvėje negalvojama apie tai, ar JAV išties juos gins. Yra trumpalaikis uždavinys: reikia kaitinti atmosferą. O kas bus vėliau, daugiau, nei tikėtina – politikai apsiskaičiuos“, – tikino S. Rekeda.
„Jis nuo senų laikų žinomas kaip lietuviškoms temoms vienas imliausių analitikų. Jis ir supranta letuvių kalbą, ir šneka lietuviškai. Sakyčiau, jis yra Kaliningrade įkurto rubaltic.ru smegenys.
Be to, jis yra politinius posovietinės erdvės procesus analizuojančios Informacinio-analitinio centro prie Maskvos valstybinio universiteto direktorius“, – sakė Vilniaus universiteto Tarptautinių santykių ir politikos mokslų instituto dėstytojas Nerijus Maliukevičius, daugiau nei dešimtmetį nagrinėjantis informacinius karus.
S. Rekeda taip pat tiesiogiai siejamas su Kremliumi, mat yra ir „Rusijos užsienio reikalų tarybos“ ekspertas. Ši formaliai nevyriausybinė organizacija yra finansuojama tiesiogiai iš Rusijos prezidento administracijos, o jos vadovas yra buvęs saugumietis ir Užsienio reikalų ministras Igoris Ivanovas.
„Tokia linija tik iliustruoja, ką jie ir daro savo tame centre: visa ta tema – ne tik rusų kalba, bet ir lietuviškai yra rimtai sekama, analizuojama, o jei kas laisvu liežuviu numeta kokį komentarą, jie kaupia tokius pasisakymus į savo bylas ir panaudoja. Toks jų darbas“, – teigė N. Maliukevičius.
Po ketvirtadienį netoli Prienų įvykusios NATO šarvuočių avarijos tinklaraštyje „Geležinis Vilkas Site“ pasirodė tiesą iškraipanti žinia apie įvykio metu tariamai žuvusį vaiką.
Tinklaraštyje „Geležinis Vilkas Site“ nenurodomas autorius. Vienintelė matoma informacija – tinklaraštis sukurtas šiemet, jame dalijamasi informacija apie NATO.
Tinklaraštyje patalpintos naujienos antraštė skelbia apie įvykį NATO pratybų Lietuvoje metu: „Lietuvoje NATO pratybose „Saber Strike 2018“ žuvo vaikas.“
Vizualiai žinia atrodo taip, lyg būtų publikuota DELFI portale, tačiau tikroji šios naujienos antraštė skelbia ką kitą: „Netoli Prienų – masinė šarvuočių avarija, pranešama apie sužeistus JAV karius.“
Tinklaraštyje „Geležinis Vilkas Site“ skelbiama, kad vairuotojas nepastebėjo važiuojamojoje kelio dalyje pasirodžiusio vaiko. Teigiama, kad tariamam berniukui buvo dvylika metų.
Realybę iškreipia ir propagandinę naujieną iliustruojanti nuotrauka. Joje matyti šarvuotis, karo policijos pareigūnas ir ant važiuojamosios kelio dalies gulintis sumaitotas dviratis. Tokios akimirkos avarijos metu nebuvo įmanoma užfiksuoti.
Klastotę galima atpažinti ir pagal kelio atitvarus. Prienų kelyje jie kitokie.
Tokio pobūdžio dezinformacija, puošė akivaizdžiai informacinio karo tikslais sukurto portalo turinį:
Iš tiesų JAV Sausumos pajėgų II kavalerijos pulko persidislokavimo metu apie 3000 JAV karių su 1500 kovinės technikos priemonių persidislokuoja iš Vokietijos į Baltijos šalis ir Lenkiją.
Šarvuočių avarijos informacija buvo pateikta ją sąmoningai iškraipant ir meluojant, įveliant neva nukentėjusį nepilnametį asmenį. Anot A. Matonio, dezinformacija skleidžiama norint sukelti visuomenės pasipiktinimą.
„Pažeidžiami žmonės, šiuo atveju vaikas, visuomet sukelia tam tikrą visuomenės reakciją, norą juos ginti, piktintis. Ir kai į avarijos kontekstą buvo melagingai įneštas tariamai žuvusio vaiko akcentas, tokiu būdu buvo siekiama sustiprinti emocijas ir jausmus, nukreiptus prieš amerikiečių karius“, – teigė A. Matonis.
Propagandinė naujiena patalpinta tinklaraščių „Wordpress“ platformoje. Pasak A. Matonio, ši platforma yra labai patogi kurtis tokio turinio tinklaraščiams.
Sovietų sąjunga pralaimėjo Šaltąjį karą prieš Vakarus, o sankcijų spaudžiama Rusija laimi antrą raundą. Taip save drąsina Kremlių šlovinantys rusų nacionalistai. Ir kartu baugina - varžovų šį kartą laukia prapultis.
„Norite jūs to, ar ne, prieš jūsų akis – antrasis Šaltasis karas. Jis prasidėjo, vyksta, ir, duok Dieve, neperaugs į karštą“, – teigiama propagandiniame tinklapyje „Rusijos naujienų agentūra“ išleistame Rusijos istoriko Sergejaus Latyševo straipsnyje „Rusija laimi Šaltąjį karą Nr. 2“.
Konservatyvių, monarchistinių ir nacionalistinių pažiūrų kanale „Cargrad“ aktyviai besireiškiantis S. Latyševas neatsitiktinai dažnai rašo apie atgimstančią Rusiją, jos „šventą pasaulinę misiją“, „neišvengiamą Amerikos žlugimą“ ir „Baltijos šalių susigrąžinimą“.
Su vienu svarbiausiu Kremliaus įtakos instrumentu – Rusijos stačiatikių cerkve siejamo oligarcho Konstatino Malofejevo įkurtas „Cargrad“ trykšta nacionalistine retorika.
Europoje K. Malofejevo pavardė taip pat žinoma – jis 2014-ųjų balandį padėjo Prancūzijos dešiniųjų pažiūrų radikalės, būsimos kandidatės į prezidentus Marine Le Pen partijai gauti 2 mln. eurų paskolą. Be to, būtent K. Malofejevas tais pačiais metais organizavo Europos kraštutinių dešiniųjų judėjimus į Maskvą sukvietusį „Pasaulinį šeimų kongresą“ Maskvoje.
Tad K. Malofejevo globojamo S. Latyševo pasisakymai, regis, neturėtų itin stebinti. Kita vertus, karinga ir agresyvia retorika ne tik kaimynes – Ukrainą, Lenkiją, Baltijos šalis pastaraisiais metais vis labiau bauginti mėginantis Kremlius tokius istorikus išnaudoja dar radikalesnių pasisakymų įgarsinimui.
„Nediskutuosime apie šias baisas perspektyvas“, – lyg tarp kito rašė S. Latyševas, prieš tai aprašęs, kaip gali atrodyti būsimasis „karštasis karas“ tarp Rusijos ir Vakarų: sparnuotųjų raketų smūgiai NATO bazėms Baltijos šalys, Vakaruose neva populiarios teorijos apie branduolinių ginklų panaudojimą prieš strateginius objektus. Tiesa, autorius net nepaminėjo, kad būtent tokios branduolinio ginklo „prevencinio panaudojimo“ teorijos šiuo metu įtvirtintos ne Vakaruose, o atvirkščiai – Rusijos karinėje doktrinoje ir naudojamos pratybų metu.
„Iš tikrųjų Trečiasis pasaulinis karas niekam nereikalingas. Ypač tiems, kas turi daugiausiai ką prarasti – mūsų Vakarų „partneriams“. Jie įprato kariauti be nuostolių, ypač totalinių. Žinoma, lokalinių karų galimybės negalima atmesti, netgi atvirkščiai – galima neabejoti, kad jie vyks. Tačiau tai neturėtų peraugti į pasaulinį karą, kuris pavers planetą netinkamą gyventi“, – tikino autorius.
Būtent todėl naujasis Šaltasis karas – terminas, kuris vis dar nemėgstama Vakaruose, nenorint suteikti itin daug garbės Rusijai, esą liks „šaltu“. Tik šį kartą, anot S. Latyševo, Rusija turi galimybę atsirevanšuoti už Sovietų sąjungos pralaimėjimą pirmojo Šaltojo karo metu.
Autorius pripažįsta, kad iš pirmo žvilgsnio, kad dabartinę Rusiją ir buvusią Sovietų sąjungą sunku palyginti: pastarosios ekonomika esą buvo galingesnė, šalis – didesnė, o Rusija prarado ne tik teritorijas, dalį gyventojų, bet ir ekonominę, karinę galią. Be to. Rusija, anot S. Latyševo, yra labiau priklausoma nuo išorinio pasaulio, turi mažiau sąjungininkų.
Tačiau SSRS turėti privalumai tuomet Maskvai nepadėjo, tad kaip šį kartą pergalę gali pasiekti kelias ekonomikos šakas, įgūdžius ir pramonės objektus praradusi, korupcijos kamuojama šalis prieš gerokai pajėgesnį varžovą?
„Vis dėlto gali, – triumfuodamas konstatuoja autorius, nes visa tai esą tėra detalės. O tada – netikėtas pareiškimas – SSRS savo šaltąjį karą pralaimėjo ne todėl, kad buvo nepakankamai stipri, o todėl, kad norėjo pralaimėti. Žinoma, ne tauta, o įtakinga elito dalis, norėjusi SSRS likvidavimo“.
Tokiu būdu autorius priminė Rusijoje vis populiaresnę teoriją, jog dėl V. Putino „didžiausia geopolitine katastrofa“ pavadinto SSRS žlugimo esą kalti sąmokslininkai, kurie siekė pasidalinti ir užvaldyti šalies turtus.
Esą būtent todėl 1991-ųjų rugpjūtį ir buvo surengtas pučas, kurio metu būrys konservatyvių sovietinių politinių ir karinių veikėjo pamėgino užgrobti valdžią iš Michailo Gorbačiovo rankų. Jei ne ta mistinė sąmokslininkų grupė, Sovietų sąjunga esą nebūtų patyrusi pralaimėjimo kovoje su Vakarais.
Vis dėlto straipsnyje pamirštama paminėti, kad jau 1970-1980 metais SSRS kaustė ne šiaip stagnacija. Tuomet šalis jau nesugebėdavo užsiauginti pakankamai grūdų ir juos teko importuoti iš JAV ir Kanados. Prie žlugimo 9-jame dešimtmetyje greitai artėjo ir kitos žemės ūkio ir pramonės sritys, o parduotuvėse ėmė trūkti elementarių produktų.
„Rusija, nors ir daugeliu atžvilgių yra silpnesnė už SSRS, ši lemtis negresia. Rusijos elito tikslas yra kitas – išsaugoti tai, ką turi“, – tikino S. Latyševas, patogiai „pamiršęs“, jog didžioji dalis Rusiją valdančių oligarchų ir saugumiečių turto yra užsienyje: banko sąskaitose, nekilnojamo turto ar kitais pavidalais. Be to, Rusijos valdžios grietinėlės atžalos studijuoja, gyvena arba netgi yra priėmę užsienio šalių – pirmiausiai nekenčiamų JAV ir Jungtinės Karalystės pilietybes.
Tačiau, anot autoriaus, tik pavydžių Vakarų sankcijų sulaikoma Rusija „neturi kitos išeities, tik susivienyti su savo tauta ir sukurti gerą gyvenimą visiems“, nors būtent Rusijoje, remiantis Gini arba kitaip – nelygybės indeksu, rodančiu žmonių pajamų pasiskirstymą, yra viena autsaiderių.
Koeficientas, kurio reikšmė svyruoja nuo 0 (tai reiškia absoliučią lygybę, kai visi šalies namų ūkiai gauna vienodas pajamas) iki 100 (tai reiškia absoliučią nelygybę, kai vienas namų ūkis uždirba visas šalies pajamas) Rusijoje 2016-siais siekė 41, 6 (tokių išteklių, kaip Rusija neturinčioje Lietuvoje pernai – 37,9). O nuo 2016-ųjų Rusijos ekonominė padėtis tik prastėjo.
Tačiau autoriaus teigimu, viskas esą tik į gerą: nors Rusijos ekonomika vos prilygsta gerokai mažesnės Italijos, „branduoliniu skėčiu pridėngta, galingą armiją ir visus būtinus išteklius bei produktus, išskyrus kavą turinti Rusija kartu su sąjungininkę Kinija yra nenugalima ir gali kariauti su Vakarais antrąjį Šaltąjį karą tiek, kiek panorės“.
Tiesa, sankcijų karas būtent ir parodė, kad Rusija nepajėgi varžytis su Vakarais – nuo Rusijos agresijos prieš Ukrainą 2014-siais krito ne tik rusų pragyvenimo lygis, bet ir rublis.
Dar vienu argumentu, kodėl Rusija laimi ir laimės naują karą su Vakarais, autoriaus teigimu galima laikyti vadovybės požiūrį. Esą SSRS vadovybė buvo kvaila, „o Vakarus valdė intelektualai“. Tačiau dabar Vakarai neva neturi to privalumo, mat „ten valdo primityvas“ – neakivaizdžiai įvardydamas JAV prezidentą Donaldą Trumpą tikino autorius.
Jis taip pat teigė, kad Vakarai sumaniai elgėsi naudodami sulaikymo strategiją, kuria stengtasi pažaboti Sovietų sąjungą, o kai tik Maskva esą patikėjo JAV pažadais ir ėmė pasirašinėti įvairius dvišalius susitarimus su amerikiečiais, Vakarai esą apgavo Kremlių. Visa šalies modernizacija neva tebuvo gudrus Vakarų planas privesti SSRS prie griūties.
„Proceso metu kviesta SSRS paversti modernia ir efektyvia šalimi, bet iš tikrųjų siekta teisėtai į valdžią atvesti Gorbačiovą, demontuoti šalį, sukurti kriminalinę privatizaciją, etninius konfliktus ir Rusijos žūtį, ko neleido dabartinis prezidentas V. Putinas“, – teigė autorius. Be to, S. Latyševas netgi pateisino sovietų diktatoriaus Josifo Stalino nusikaltimus, pavyzdžiui, didžiuosius 4-ojo dešimtmečio valymus. Jie esą „buvo būtini, siekiant apsivalyti sistemoje“.
O JAV, anot S. Latyševo, neapsivalė, todėl Amerika dabar esą kartoja SSRS klaidas, pavyzdžiui leidžia milžiniškas sumas ginklavimuisi – 700 mlrd. dolerių (nors net Šaltojo karo metais išaugęs JAV gynybos biudžetas šalies nenuskurdino).
Galiausiai autorius panaudojo klasikiniu pastaraisiais metais tapusį argumentą: JAV leidžia per daug pinigų, tad doleris jau tuo tuoj neteks vertės ir žlugs.
„JAV jau pranoko SSRS spausdindama pinigus iš oro: per paskutinius 5 metus JAV atsirado kur kas daugiau dolerių, nei per visą istoriją, o nacionalinė skola siekia 21 trilijoną dolerių“, – baugino autorius, nors JAV doleris tebėra pagrindinė rezervinė valiuta pasaulyje – ta valiuta, kuri vertinama ir naudojama plačiausiai iš visų.
Be to, anot autoriaus, JAV neva vyksta tokie patys pilietiniai procesai, kurie XIX a. sukėlė pilietinį karą, nors kokie tie procesai taip ir nenurodoma.
Vieninteliu argumentu laikoma gyventojų migracija iš liberalesnių valstijų į konservatyvesnes ir atvirkščiai, nors toks procesas yra visiškai natūralus. Vis dėlto autorius galiausiai nusprendžia, kad Rusija šaltąjį karą laimės ne dėl to, kad ji pajėgi, o dėl to, kad JAV subyrės.
„Tokia nesveika padėtis JAV viduje, ką dar mėgina blokuoti, bet tik blogina prezidentas Trumpas, vargu ar leis Amerikai laimėti naujame Šaltajame kare prieš Rusiją“, – tikina S. Latyševas.
Be to, JAV sąjungininkai esą ne ką geresni, nei sovietų sąjungininkai prieš 3 dešimtmečius – jie esą gali išduoti amerikiečius. Tokio teiginio įrodymų taip pat nepateikiama – net skeptiškiausiai Europoje JAV vertinantys prancūzai ir vokiečiai iki šiol mėgaujasi bendradarbiavimu su Amerika, kuris ekonomiškai yra naudingesnis, nei su Rusija, kurios padėtis, kaip galiausiai pripažįsta pats S. Latyševas esą tėra „pakankamai stipri“.
„Rusija vėl išmoko kariauti ne kiekybe, o sumanumu. O tai Rusijai padės išvengti stambių karų, susikoncentruoti į vidaus vystymą ir ekonomiką. Tokiu būdu bus pasiekta pergalė“, – konstatuoja autorius, tokiu būdu ne tik įtvirtindamas revanšistinę pastarojo dešimtmečio Rusijos politiką, bet ir savo argumentų esmę: daug išteklių (bet ne technologijų) turinti Rusija esą laimės, nes dabar nori, nes dabar turi sumanų lyderį ir todėl, kad JAV esą subyrės.
Gerbiamas JAV prezidente, ar amerikiečių ir lietuvių kariniai patarėjai žinojo apie Ukrainos specialiųjų pajėgų naudojamą cheminį ginklą? Tokiu klausimu į Donaldą Trumpą kreipėsi buvęs ukrainiečių karys Aleksandras Medinskis. Tiesa, jo pasakojimai jau ne pirmą kartą sukelia didelių abejonių.
„Kreipiuosi į jus dabar, nes to negalėjau padaryti būdamas Ukrainoje, kur man ir mano šeimos gyvybėms kilo pavojus. Šiuo metu esu Helsinkyje, Suomijoje, iš kur galiu atvirai ir sąžiningai kreiptis į D. Trumpą“, – vaizdo įraše žiūrėdamas į kamerą rusiškai prabilo A. Medinskis.
Savo pranešime jis teigė, kad Ukrainos kariai mūšių metu prieš separatistus esą naudoja „tarptautinių konvencijų uždraustus cheminius ginklus“.
„Aš žinau jus, kaip principingą kovotoją su terorizmu ir už tai jus gerbiu. Taip pat žinau, kad jūs visomis išgalėmis kovojate su cheminio ginklo platinimu“, – D. Trumpui įsiteikti bandė ukrainietis, pažymėjęs, kad reaguodamas į Sergejaus Skripalio apnuodijimo atvejį JAV prezidentas uždarė Rusijos konsulatą JAV ir išvarė būrį rusų diplomatų, be to, sudavė raketų smūgį Sirijos režimui, kuris naudojo cheminį ginklą.
Toliau ukrainietis teigė, kad 2015 metais jis buvo mobilizuotas į Ukrainos armiją, kurios specialiųjų operacijų pajėgos (SOP) esą įsakė jam konfiskuoti cheminę laboratoriją iš savanorių bataliono „Donbas“ ir pristatyti ją į Kijevą. Šioje laboratorijoje esą kurtos „narkotinės, cheminės ir sprogstamosios medžiagos“.
Be to, A. Medinskis tikino, kad į Ukrainos SOP įsakė užverbuoti „Donbas“ bataliono „chemiką“, kurio vardo jis nesutiko atskleisti. SOP esą išvežė cheminių ginklų laboratoriją iš Kijevo į slaptą bazę, kur neva toliau dirbo „chemikas“.
„Vadovybės įsakymu kurti cheminiai ginklai, kurie naudoti Donbase prieš tuos asmenis, kurie kaunasi prieš centrinę valdžią. Visa tai planuota panaudoti ne tik prieš separatistus, bet ir prieš nesutinkančius su Porošenkos režimu – politikus, aktyvistus, žurnalistus ir valstybės priešus“, – tikino A. Medinskis.
„Gerbiamas Donaldai Trumpai, kviečiu jus išsiaiškinti, prašau jus išsiaiškinti, – užstrigęs, tarsi skaitytų tą patį tekstą kalbėjo A. Medinskis, pabrėžęs, kad tariami nusikaltimai vyko 2015-ųjų vasarą, iki D. Trumpo išrinkimo prezidentu. Be to, tai esą vyko Ukrainos SOP štabe, kuris esą yra ne bet kur, – ten yra amerikiečių patarėjai, o JAV ir lietuvių patarėjų kabinetas yra šalia Ukrainos SOP vado kobineto.
Mano klausimas toks: ar jie žino apie tai, ar tai kontroliavo? Kas už tai atsakingas? Ar jūsų SOP žino apie tai, kas vyksta Ukrainoje? Aš manau, kad jūs esate vienas labiausiai informuotų žmonių planetoje, bet galbūt jūsų informatoriai nepateikė jums šios informacijos, tad ją pateikiu aš. Ir prašau jus spausti Kijevo režimą ir imtis ryžtingų veiksmų prieš tokį teroristinį karą“.
Tokį jo sprendimą viešai kreiptis į JAV prezidentą „YouTube“ kanale „Open Ukraine“ neatsitiktinai pasigavo daugelis Kremliaus poropagandinių portalų. Mat tai nėra eilinis, niekam nežinomas ar Kremliaus retoriką aklai kartojantis vyras.
Lakoniškoje A. Medinskio biografijoje nurodoma, kad jis yra nuo 2014 iki 2018 m. Ukrainos pietryčiuose vykdytos antiteroristinės operacijos (ATO) dalyvis, nuo 2015-ųjų mobilizavimo metus esą tarnavęs specialiųjų operacijų pajėgose.
Išleistas į atsargą jis užsiėmė visuomenine veikla – save pristato kaip apžvalgininką ir žurnalistą, kurį ypač pamėgo Kremliaus ir netgi jo kontroliuojamų separatistų informaciniai kanalai. Pernai A. Medinskis dalyvavo keliose prieštaringai vertinamose Rusijos valstybinių kanalų laidose, jį kalbino net apsišaukėliškų Donecko ir Luhansko „liaudies respublikų“ „žurnalistai“.
Į akis gali kristi kelios konkrečios ir keistos detalės, susijusios tiek su A. Medinskio pasakojimu, tiek su jo asmenybe ir veiksmais. Keliuose ankstesniuose vaizdo įrašuose vyriškis tikino, kad jį esą tardė ir net kankino Ukrainos specialiosios tarnybos.
Be to, ukrainiečiui esą buvo grasinta, iškeltos bylos dėl grėsmės konstitucinei santvarkai. Tiesa, nei A. Medinskis, nei jo rėmėjai niekada iki šiol nepateikė jokių įrodymų apie neva vykdytą persekiojimą ar iškeltas bylas. Vis dėlto, be jau minėto šilto bendravimo su Kremliaus remiama žiniasklaida, A. Medinskis neatsitiktinai pripažino apie savo pabėgimą iš šalies į Suomiją.
Manoma, kad šioje šalyje prieglobsčio pasiprašiusį A. Medinskį laikinai priglaudė vietinio Antifašistinio komiteto lyderis Johanas Bäckmanas. Šis itin prieštaringai vertinamas veikėjas nuolat skelbia priešiškas Baltijos šalių atžvilgiu kalbas ir pateisina Sovietų sąjungos elgesį, neigia jų okupaciją, trėmimus.
Be to, jis yra atviras Sirijos diktatoriaus Basharo Al Assado ir paties V. Putino rėmėjas. J. Bäckmaną gegužę svečiavosi apsišaukėliškoje Donecko liaudies respublikoje, kur vilkėjo karinę separatistų uniformą, bičiuliavosi su separatistų vadeivomis, dalyvavo Pergalės dienos parade. J. Bäckmaną kaip grėsmę yra įvardiję estų žvalgybininkai ir uždraudę atvykti į Estiją. Su J. Bäckmanu A. Medinskį sieja ir dar vienas asmuo.
Ukrainos diplomatinių šaltinių duomenimis, A. Medinskis nėra tarnavęs savo šalies SOP. Jokių oficialių duomenų apie jo tarnybą ir mūšius su separatistais ATO zonoje taip pat nepateikiama. Keliuose interviu pats A. Medinskis tikina kovojęs šalia Donecko.
Tai dar galima būtų paaiškinti, kad kaip ir bet kurios kitos šalies SOP karių misijos paprastai būna įslaptintos, tačiau SOP taip pat taikomi ir griežti atrankos kriterijai. Sunku ne tik paaiškinti, kaip 2015-siais mobilizuotas A. Medinskis staiga esą buvo priskirtas SOP, bet ir tai, kaip jis ten galėjo patekti, mat vienas patekimo kriterijų – patikimumas, kuriuo vargu ar gali pasigirti A. Medinskis.
Dar 2005 metais jis vadovavo Eurazijos jaunimo sąjungos skyriui Charkove. Ironiška, kad vėliau aršiu Maidano judėjimo rėmėju tapęs A. Medinskis 2006-siais buvo sulaikytas po to, kai su 9 kitais aktyvistais bandė šturmuoti Ukrainos žvalgybos – SBU pastatą.
Dar viena A. Medinskio biografijos dėme galima laikyti ir priklausymą judėjimui „Brolija“, kuris taip pat siejamas su A. Duginu. O 2013-siais jis įtartas palaikęs prorusiškos Regionų partijos kandidatą Charkove, kur organizavo vadinamųjų „tituškių“ – režimą už pinigus remiančių jaunų skustagalvių kresnų vyrukų būrį. Ir tik kitais metais, įsisiūbavus revoliucijai Kijeve, jis save jau priskyrė Maidano gynėjų gretoms.
Abejonių kelia ir patys A. Medinskio teiginiai apie cheminio ginklo panaudojimo aplinkybes Ukrainoje. Laboratorija, kuri pajėgi gaminti net ir primityvų cheminį ginklą, pavyzdžiui, ipritą ar sprogmenis tokiais kiekiais, kurie galėtų būti naudojami kare (t.y., tonomis) paprastai būna didelė.
A. Medinskio teiginiai, kad tokią laboratoriją, kurią iš pradžių kontroliavo jokios patirties su cheminiu ginklu neturintys savanoriškojo bataliono kariai su vieninteliu „chemiku“ taip pat kelia daug abejonių. Be to, nesuprantama, ką su cheminiais ginklais galėtų veikti Ukrainos SOP, kurie esą „iš pradžių perkėlė laboratoriją į Kijevą, o vėliau – į savo slaptą bazę“.
Vien toks pavojingų medžiagų gabenimas gali sukelti grėsmę patiems vežėjams ir sukelti užterštumą – tai priklauso ir nuo pačių medžiagų. Todėl įtarimą gali sukelti ir tai, kad A. Medinskis tyčia nepatikslina kokie būtent cheminiai ginklai buvo gabenami ar naudojami.
Galiausiai dar lyg tyčia dar praėjusią savaitę prorusiškų separatistų žiniasklaida skelbė apie paslaptingus sviedinius, nukritusius fronto linijoje. Tai esą galėjo būti cheminio ginklo panaudojimo įrodymas, tačiau tariamų ir mirtinai nuodingų cheminių ginklų dalis be jokių apsaugos priemonių prieš kameras čiupinėjantys separatistai nesugebėjo patikslinti, kokie tai ginklai.
Trys NATO kariai žuvo, o dar du buvo sužeisti, kai jų vairuojamas automobilis užvažiavo ant minos netoli Avdijivkos, Rytų Ukrainoje, šalia fronto linijos. Tokią melagingą informaciją iš pradžių paskleidė prorusiški separatistai, o šią žinią kaip mat ištrimitavo Kremliaus propagandiniai kanalai.
Gegužės 17-osios vakarą 22 val. 09 min. apsišaukėliškos „Donecko Liaudies Respublikos“ naujienų agentūra paskelbė, kad Ukrainoje, automobilis su NATO kariškiais sprogo įvažiavęs į minų lauką šalia Avdijivkos. Tariamo sprogimo metu esą žuvo trys Kanados kariai, o du JAV kariai buvo sužeisti.
Sprogimas neva nugriaudėjo NATO kariškiams lankant fronto liniją, o dėl to neva atsakinga Ukrainos pusė. Separatistų naujienų agentūros teigimu, ukrainiečiai esą surengė provokaciją – tyčia nukreipė NATO karius į minų lauką, ketindami dėl incidento apkaltinti „Donecko liaudies respubliką“.
Tokią informaciją greitai pasigavo virtinė separatistų ir Kremliaus finansuojamų propagandinių kanalų – RIA Novosti, RT, gazeta.ru, TV Zvezda ir kiti.
Ypač išsiskyrė kadaise paskutiniu nepriklausomu Rusijos kanalu vadintas, o vėliau saugumo pajėgų šturmo metu užimtas ir Kremliaus kontroliuojamas kanalas NTV.
Per jį parodytas reportažas, kuriame ne tik kaip faktas pristatyta žinia apie „žuvusius NATO karius“, bet ir parodyti užsklandiniai kadrai. Juose matyti ne tik ukrainiečių, bet ir Lietuvos kariai ir technika pratybose. Be to, reportažo metu paminėta, kad Ukrainos karius šioje šalyje treniruoja ne tik kanadiečių, bet ir JAV ir Lietuvos kariai.
Tiesa, nė vienoje žinutė ne tik nepateikta įrodymų dėl tariamo incidento, bet ir nepaminėta, kad ukrainiečius išties mokantys kanadiečių, lietuvių ir amerikiečių kariai nėra dislokuoti šalia fronto linijos. Pavyzdžiui, kanadiečių ir lietuvių kariai ukrainiečius moko Vakarų Ukrainoje. Lietuvos ar kitų užsienio šalių karių iš viso nepasirodo karinių veiksmų zonoje Ukrainos pietryčiuose.
Apie patį incidentą nieko nežino ir užsienio šalių karinės misijos Ukrainoje, NATO ar netgi pačios Ukrainos kariškiai. Tiesa, dieną prieš tariamą minos sprogimą pasirodė specialios ESBO stebėjimo misijos ataskaita, kurioje lyg tyčia pažymėta, kad būtent prie Avdijivkos minų laukai sužymėti specialiomis lentelėmis, ant kurių užrašai apie minas skelbia ukrainiečių ir anglų kalbomis – jų nepastebėti būtų ypač sunku.
Be to, tą pačią dieną pati Ukraina pranešė, kad Avdiiivkoje žuvo du kariai ir dar keturi buvo sužeisti, tačiau ne per minos sprogimą, o salvinių sistemų „Grad“ apšaudymo metu.
Tokių sistemų naudojimas pagal Minsko susitarimus yra uždraustas. Galiausiai melagingoje žinutėje teigiama, kad ukrainiečiai esą iš anksto planavo būtent tokią provokaciją prieš NATO karius, nors tokių teiginių įrodymų taip pat nepateikta.
Kita vertus, įdomu tai, patys separatistai prieš tai patvirtino vieno savo vadeivų – vietinės milicijos vadų, pravarde Mamajus žūtį. Be to, separatistų dezinformacijos taikiniu kanadiečiai galėjo būti pasirinkti neatsitiktinai. Būtent Kanados kariai dar balandžio 4-ąją su ukrainiečiais Podolės Kameneco poligone dalyvavo renginyje, skirtame minų grėsmės supratimui. Renginio metu ukrainiečių ir kanadiečių išminuotojai keitėsi įgytomis žiniomis ir patirtimi.
Be to, galima atkreipti dėmesį į tai, kad melaginga žinutė paskleista vėlyvą ketvirtadienio vakarą ir per Kremlaus propagandinius kanalus buvo platinama visą naktį. O gegužės 18-ąją į Ukrainą kaip tik turėjo atvykti NATO karinio komiteto viršininko, generolo Petro Pavelo vadovaujama delegacija.
Prieš šį vizitą P. Pavelas ukrainiečių žiniasklaidos priemonėms davė interviu, kuriame pareiškė, kad Aljansas „toliau rems Ukrainą, padės jos karinėms pajėgoms“. Vizito metu nebuvo suplanuoti apsilankymai fronto linijoje, kur esą įvyko incidentas.
Su Valstiečių ir žaliųjų sąjunga į Seimą kandidatavęs ir išrinktas Valerijus Simulikas, regis, toliau linkęs sieti savo vardą su Kremlių remiančiomis organizacijomis. Prieš 2 metus pozavęs su kraštutinių dešiniųjų veikėjais dabar Seimo narys pasidalijo už antivalstybinę veiklą nuteisto judėjimo narių žinute.
„Lietuvos Respublikos konstitucinis teismas ir Lietuvos Respublikos Seimas turi įvertinti galimus nusikaltimu padarytos LR Prezidentės Dalios Grybauskaitės jos kadencijos metu.
Turi būti analizuota ar nepažeistas LR Korupcijos Prevencijos Įstatymas, LR Prezidento Įstatymas, LR Nacionalinio Saugumo Pagrindų Įstatymas, taip pat ar nepažeminta LR Konstitucija ir ar nesulaužyta LR Prezidento Priesaika.
Turi būti įvertinti galimi Prezidentės Dalios Grybauskaitės ryšiai su E.Masiuliu, kompanija „MG Baltic“, R.Kurlianskiu. Taip pat turi būti įvertintas galimas spaudimas žurnalistams ir Seimo nariams“, – teigiama pranešime. Balandžio pabaigoje paskelbtą peticiją kol kas pasirašė mažiau, nei 300 žmonių.
Tiesa, susidomėjimą sukėlė ne tiek pats V. Simuliko įrašas, kuris vėliau paslaptingai dingo, kiek pati nuoroda. „Būkime vieningi“ 2015 metų Valstybės saugumo departamento Grėsmių saugumui ataskaitoje įvardijamas kaip „Rusijai parankus politinis visuomeninis judėjimas“.
Šie platino skrajutes, kuriuose ragino kovoti prieš Lietuvą ir JAV. Sambūris „Būkime vieningi“ 2014 m. kovo mėnesį parėmė Rusijos agresiją prieš Ukrainą, o kovo 11 dieną pradėjo rinkti parašus po peticijomis dėl Latvijos ir Klaipėdos krašto prijungimo prie Rusijos.
Panašiai, kaip ir Krymo atveju, peticijoje buvo teigiama, kad ankstesnė Rusijos (t. y. SSRS ) valdžia savavališkai padovanojo šį kraštą Lietuvai. Kilus triukšmui, Sambūrio vadovas pradėjo teisintis, kad šias peticijas jis „surado“ neva amerikietiškame tinklalapyje „Avaaz.org“ ir norėjo patikrinti tokiu būdu Lietuvos žmonių budrumą.
Vis dėlto netrukus tame pačiame „Avaaz.org“ tinklalapyje pasirodė kreipiamasis į Prezidentę Dalią Grybauskaitę ir Jungtinių Tautų generalinį sekretorių „Dėl Kaliningrado srities atsiskyrimo nuo Rusijos Federacijos“.
Šia peticija Kaliningrado srities gyventojai raginami rinkti parašus, kad kraštas būtų atskirtas nuo Rusijos Federacijos ir prišlietas prie Lietuvos „su plačia administracine, kultūrine, ekonomine ir kalbos autonomija“. Šalia buvo patalpinta išgalvota „Kaliningrado liaudies respublikos“ vėliava.
Kreipimosi retorika primena vartotą ankstesnėje peticijoje dėl Latvijos ir Klaipėdos krašto prijungimo prie Rusijos Federacijos. Kiek anksčiau prieš judėjimą „Būkime vieningi“ bei V. Lekstutį už panašią veiklą buvo išgarsėjęs kitas „Blogeriu Kantu“ besivadinantis Robertas Mažitova.
Jis buvo nuteistas Lietuvoje už tautinės nesantaikos kurstymą. Jo pateiktuose žemėlapiuose lyg tyčia parodyta Rusijos nacionalistų siūlomos idėjos: Lietuvos pajūryje galima išvysti „Klaipėdos Federacinę (kituose tekstuose – Liaudies) Respubliką“ – šalia dar 5 tokių pat „federacinių respublikų“, o aukščiau paminėto „koridoriaus“ vietoje – „laisvas ekonomines zonas“, kurios dar kitaip pavadintos „internacionaliniais poligonais“.
Pats R. Mažitovas nurodo gyvenantis Londone. Prieš kelerius metus jis buvo itin aktyvus ir reiškėsi rašinėdamas į Lietuvą dergiančius tinklapius, feisbuko grupes. Jis netgi buvo paviešinęs mėgėjišką planą, kaip įkalinimo įstaigose kalinčius nusikaltėlius paversti Rusijos įrankiais. Kad tokios kalbos yra ne juokai, patvirtino ir teisėsaugos veiksmai.
2015-ųjų kovą Vilniuje, Kaune ir Klaipėdoje atliktos kratos, remiantis Generalinės prokuratūros ikiteisminiu tyrimu dėl antikonstitucinių grupių ar organizacijų kūrimo ir veiklos. Pabūgęs teisėsaugos dėmesio V. Lekstutis paskelbė apie savo veiklos nutraukimą.
„Išeinu atostogų (neapmokamų). Kovoti vardan debilų, kurie visiškai nieko nesupranta, yra beprasmiška. Žmonės nenori žinoti, Jie renkasi pigų, beprasmį gyvenimo būdą, kurį Jiems liberastinė tvarka paduoda kartu su iliuzijomis.
Suprantančių tikrąją Lietuvos situaciją Lietuvoje yra vos keli asmenys“, – socialiniame tinkle „Facebook“ paskelbė V. Lekstutis. Pareigūnų vizito sulaukęs veikėjas tikino nebenorintis „erzinti“ saugumiečių ar prezidentės bei bijantis dėl savo gyvybės.
Tiesa, tai jam nepadėjo išsisukti nuo atsakomybės. Pernai „Būkime vieningi“ lyderis stojo prieš teismą ir buvo nuteistas už tai, kad skatino neapykantą Lietuvos žydų atžvilgiu dėl jų tautybės. Be to, nuteistasis viešai pritarė Sovietų Sąjungos agresijai prieš Lietuvos Respubliką ir prieš Lietuvos Respublikos gyventojus įvykdytiems nusikaltimams žmoniškumui, juos neigė ir šiurkščiai menkino.
Klaipėdos apygardos teismas atmetė V. Lekstučio apeliaciją ir patvirtino, kad Klaipėdos miesto apylinkės teismo apkaltinamasis nuosprendis yra teisėtas ir pagrįstas. V. Lekstučiui skirta vienerių metų laisvės apribojimo bausmė, nuteistasis įpareigotas per šį laikotarpį be bausmę vykdančios institucijos žinios nekeisti gyvenamosios vietos. V. Lekstutis taip pat turėjo neatlygintinai išdirbti 100 valandų sveikatos priežiūros, globos, rūpybos įstaigose ar nevalstybinėse organizacijose.
Vis dėlto pažadas nutraukti savo veiklą, regis, liko neįgyvendintas. V. Lekstutis vėl ėmė aktyviai reikštis „Būkime vieningi“ puslapyje. Pavyzdžiui, gegužės 11 d. „Youtube“ išplatintas V. Lekstučio ir skandalingojo Seimo nario Petro Gražulio pokalbis.
DELFI paklaustas apie pasidalijimą už antivalstybinę veiklą nuteistų veikėjų žinute V. Simulikas tikino, kad „gal netyčia“ paspaudė nuoroda, tačiau neatmetė galimybės, jog tai esą padarė ir jo paskyrą administruojantys jo padėjėjai. Tokiais Seimo nario puslapyje nurodomi 7 žmonės. Pats V. Simulikas Seime yra Žmogaus teisių komiteto pirmininkas, LVŽS frakcijos narys bei Seimo tarpparlamentinių ryšių su Rusija grupės narys.
– Ar žinote tokį judėjimą „Būkime vieningi“?
– Aš, žinokit, nenagrinėju interneto, nesu specialistas.
– Kas tada jūsų feisbuko paskyrą tvarko?
– Aš kartais ir mano padėjėjai Gal jie netyčia, gal aš pats netyčia paspaudžiau kur nors, nesu profesionalas. Tiesiog pasižiūriu, kad nebūtų nesąmonių, o yra mano tekstai, kuriuos teikiu, tai už juos ir atsakau. Galiu pasakyt ir istoriją, kai mano pašte atsirado nuorodos „Youtube“, kur prie mano nuotraukos buvo prikabinti sekso puslapiai, tai domėjausi, kas tas yra. Ar virusai, ar dar kažkas? Mano prielaida tokia, kad kandidatuojant į Šiaulių merus yra kolegos, kurie to nenori. Yra feisbuko puslapis, kur besišypsantis berniukas ieško priekabių prie Simuliko, aš nebekreipiu dėmesio.
– O tai kas vis dėlto iš jūsų septynių padėjėjų tvarko jūsų feisbuko paskyrą?
– Yra keletas. Čia nesvarbu, jūs nepykit, nesikiškit į mano vidinę tvarką.
Vis dėlto DELFI susisiekus su keliais V. Simuliko padėjėjais, nė vienas neprisipažino, kad jie tvarko Seimo nario feisbuko paskyrą. O padėjėja Roberta Dubosaitė-Lepeškevičė DELFI netgi tikino, kad paskyrą tvarko tik pats V. Simulikas.
Pozavo su V. Putiną remiančių fašistų atstovais
Tai jau ne pirmas kartas, kai V. Simulikas turi teisintis dėl sąsajų su Kremlių palaikančiais judėjimais. DELFI kalbintas Vilniaus universiteto tarptautinių santykių ir politikos mokslų instituto dėstytojas Nerijus Maliukevičius priminė, kad nesyk dalyvavo realiose ar virtualiose akcijose, kurias organizuoja prokremliškos organizacijos.
„Nuo kai kurių jis vėliau atsiriboja, bet, kaip matome, vėl pakartoja savo rolę – tai klasikinė Kremliui „naudingo idioto“ rolė, skirta tiražuoti ir garsinti panašias akcijas“, – sakė informacinius karus nagrinėjantis N. Maliukevičius.
Biržuose V. Simulikas pozavo kartu su N. Grostinu, Latvijos Ateities tyrimų instituto atstovu Edzusu Apeltinsu ir euroskeptiškomis pažiūromis garsėjančiu Biržų rajono meru Valdemaru Valkiūnu.
„Sakykime taip, tai yra bendradarbiavimas. Ne tiesiogiai su APF, o su su latviais dėl informacijos pateikimo apie referendumus, apklausas imigracijos politiką.
Mūsų tikslas yra pateikti aljanso nariams informaciją apie esamą situaciją pasienyje su mūsų didžiuoju kaimynu. Kadangi daugelis kolegų tų mūsų problemų nesupranta, tai su latviais pateikiame informaciją, kad tas pasienis yra daug pavojingesnis nei jiems atrodo“, – apie bendradarbiavimą su APF tuomet kalbėjo parlamentaras.
APF vienija įvairius kraštutinės dešinės judėjimus Europoje ir jau spėjo išgarsėti, kaip remianti Vladimiro Putino režimą, ypač Ukrainos klausimais. Be to, šios kraštutinės dešinės politinės jėgos vadovai neslepia savo paramos Basharo Al Assado režimui Sirijoje.
Partijos pirmininkas„ italas Roberto Fiore save atvirai įvardija kaip fašistą. O jo pavaduotojas Nickas Griffinas pasirodė pernelyg radikalus netgi Britanijos nacionalistų partijai, iš kurios jis buvo išmestas 2014 metais. Tad ką su tokia marga kompanija veikia Lietuvos valstiečių-žaliųjų (LVŽS) kandidatas „Saulės“ vienmandatinėje apygardoje kandidatuojantis V. Simulikas?
V. Simulikui su bendradarbiavimo su APF teko atsiriboti dar greičiau. Valstiečių-žaliųjų lyderis Ramūnas Karbauskis, paklaustas, kaip vertina tokį V. Simuliko bendradarbiavimą su kraštutinių dešiniųjų vertybes propaguojančia partija, tuomet DELFI sakė esąs labai nustebęs.
„Fašistinis aljansas, sakot? Tai būtų nepriimtina, pasidomėsime ir, be abejonės, reaguosime. Jei mūsų partijos narys taip elgtųsi, tai keltume klausimą dėl pašalinimo iš partijos, – žadėjo R. Karbauskis.
Po kurio laiko LVŽS lyderis pranešė apie priimtą sprendimą: išsiaiškinome ir V. Simulikas nutraukė bet kokius kontaktus su ta organizacija. Kadangi kyla abejonių – pagrįstų ar ne, tai jis nutraukė, nes mums tai yra nepriimtina“.
Tai patvirtino ir pats V. Simulikas, teigdamas, kad sprendimą priėmė tam, kad „nekiltų politinių aistrų ir nereikėtų šnekėti, kad esu kokios nors kitos rasės“. „Tikslai buvo patys geriausi, bet pasiklausiau DELFI argumentacijos ir norėdamas, kad rinkiminėje kampanijoje nebūtų kokių nors lipdukų“, – pabrėžė parlamentaras.
Fronto linijoje pasirodė samdiniai iš Lietuvos. Tokias istorijas, regis, ypač pamėgo prorusiški separatistai. Praėjus pusei metų po fronto linijoje neva demaskuotų Lietuvos kariuomenės instruktorių, separatistai dabar tikina „aptikę“ ir lietuvių snaiperių grupę.
Balandžio 18-ąją spaudos konferenciją surengęs apsišaukėliškos prorusiškų separatistų kontroliuojamos „Luhansko liaudies respublikos“ atstovas, papulkininkis Andrejus Maročko eilinį sykį vardijo „nusikalstamos Kijevo chuntos“ neva įvykdytus nusikaltimus: ukrainiečiai esą apšaudė taikius gyventojus ir provokavo mūšiams separatistų pajėgas.
Tai jau ne pirmas kartas, kai pats A. Moročko skelbia apie fronto linijoje esą pasirodančius samdinius būtent iš Lietuvos. Pernai jis pasakojo apie įtampą bei konfliktus, kurie esą kyla tarp antiteroristinėje operacijoje dalyvaujančių Ukrainos karių ir juos mokančių užsienio instruktorių.
„Gyvenamajame punkte Tioploje karinės prokuratūros tyrėjai pradėjo tyrimą dėl lietuvių karinių instruktorių sumušimo, kurį įvykdė vieno Ukrainos 14-osios brigados dalinio kariai“, – tikino A. Maročko.
Jo teigimu, rugsėjo 12-ąją „lietuvių samdiniai“ mokyklos teritorijoje, kur jie esą gyvena, išprievartavo dvi nepilnametes. Tačiau vietinės policijos skyriuje, į kurį esą kreipėsi neįvardyti nukentėjusieji, neva patarta „užčiaupti burnas“.
Šis „faktas“ esą supykdė vietinius gyventojus, o tai, savo ruožtu, paskatino Ukrainos karius pačius įvykdyti „teisingumą“. „Trys samdiniai pristatyti į ligoninę Charkove, kur jiems nustatyti daugybiniai lūžiai ir mėlynės“, – tikino vietos milicijos pareigūnas.
Jis dar rugsėjo 11 dieną kitoje spaudos konferencijoje aiškino, kad už maždaug 40 km nuo Luhansko esančio Tioploje miestelio mokykloje, kurioje iki šiol mokosi per šimtą moksleivių, „neteisėtai įsikūrė keliasdešimt Ukrainos karių“.
Naujausioje istorijos versijoje teigta, kad ukrainiečiams neva padeda užsienio instruktoriai iš Lietuvos, kuriuos neva sumušė ukrainiečiai.
„Šis faktas rodo tikrąją užsienio pagalbą nusikalstamam Kijevo režimui ir „tvarkos“ įvedinėjimą Donbase genocido priemonėmis prieš vietos gyventojus“, – ramiu veidu aiškino A. Maročko. Be to, istorijas apie lietuvių samdinius jis pasakojo dar prieš dvejus metus.
„Sčastje gyvenvietės rajone į medžiotojų ūkio teritoriją atvyko keturi krovininiai automobiliai „Kamaz“ su nenustatytu padaliniu“, – dar 2016-ųjų gruodį tikino A. Maročko.
Be to, tokia „naujiena“ apie lietuvių samdinius kaip ir 2016 m. taip ir dabar išplito ir Rusijos poziciją palaikančiuose socialiniuose tinkluose bei portaluose lietuvių kalba.
Lietuvos kariuomenės instruktoriai nuo 2015 metų rugpjūčio mėnesio išties padeda rengti Ukrainos karius. Pernai liepą įsteigta Lietuvos nacionalinė karinė mokymo operacija Ukrainoje, kuriai pagal Seimo suteiktą mandatą Lietuva gali siųsti iki 60 karių.
Karinė mokymo operacija Ukrainoje skirta Ukrainos ginkluotosioms pajėgoms mokyti. Tačiau Lietuvos kariai tiesiogiai nedalyvauja kovos veiksmuose ir antiteroristinės operacijos zonose Ukrainoje. Kariai dislokuoti šalies vakarinėje ir centrinėje dalyse.
Be to, aktyviai ukrainiečius palaikantys lietuviai Ukrainos kariams yra dovanoję šimtus vėliavų, kurias atpažinę separatistai galėjo pamanyti, jog antiteroristinės operacijos zonoje išties pasirodė lietuvių kariai.
„Šiuo metu renkami faktinę kaltinamąją medžiagą tyrėjams dėl baudžiamosios bylos parengimo NATO šalių kariškiams, kurie kaltinami karo nusikaltimais. Duomenis pateiksime Tarptautiniam teismui Hagoje“, – tikino E. Basurinas, kuris nesyk pasakojo istorijas apie tariamus NATO karininkų nusikaltimus.
Be to, „Luhansko liaudies respublikos“ saugumo tarnyba paskelbė gavusi „karinės NATO grupuotės narių sąrašą“. Teigiama, kad šiame paviešintame sąraše – ne tik kelių NATO šalių karininkų pavardės, bet ir asmeniniai duomenys, pavyzdžiui pasų numeriai.
Tarp paviešintų duomenų atsidūrė ir Norvegijos, Kanados, Danijos bei Latvijos piliečių pavardės. Šiuos asmenis separatistai taip pat paskelbė norintys teisti „už nusikaltimus prieš taikius gyventojus“, nors įrodymų, kad NATO šalių kariškiai įvykdė kokius nors nusikaltimus ir ar iš viso kada lankėsi fronto linijoje pateikta nebuvo.
Amerikiečiai paleido 105 raketas į Siriją, iš jų mes numušėme per 200. Taip dabar šaipomasi iš Rusijos pareiškimų apie neva sėkmingai atmuštą JAV, Jungtinės Karalystės ir Prancūzijos smūgį Basharo Al Assado režimo objektams. Paini ir nelogiška Kremliaus retorika kelia nusistebėjimą ir juoką.
Po to, kai balandžio 14-osios naktį JAV, Prancūzijos ir Jungtinės Karalystės pajėgos paleido dešimtis sparnuotųjų raketų į tris Sirijos režimo taikinius, siejamus su cheminių ginklų kūrimu, gamyba ir sandėliavimu, suskubta pateikti žalos vertinimus.
Pirmieji sureagavo Sirijos režimo atstovai, kurie skelbė apie neva 13 numuštų sparnuotųjų raketų, tačiau jokių įrodymų nepateikė. Pentagonas spaudos konferenciją surengė praėjus kelioms dienoms po atakų. Per tą laiką virš Viduržemio jūros nuolat sukiojosi JAV žvalgybos lėktuvai „RQ-4 Global Hawk“, kurie gali sekti antžeminius taikinius iš už šimtų kilometrų.
Pentagono teigimu, Sirijos pajėgos paleido 40 priešlėktuvinių raketų, bet nė viena jų nekliudė amerikiečių, britų ir prancūzų raketų, kurios tiksliai smigo į tris taikinius: mokslinių tyrimų centrą Damasake, ginkluotės sandėlius ir bunkerių kompleksą šalia Homso miesto. Visi jie siejami su balandžio pradžioje Dumoje panaudotų cheminių ginklų gamyba arba sandėliavimu.
Iš 105 sparnuotųjų raketų didžiąją dalį – 66 sparnuotąsias raketas „Tomahawk“ ir 19 modernesnių sparnuotųjų raketų JASSM paleido JAV karo laivai ir bombonešiai, 8 sparnuotąsias raketas „Storm Shadow“ paleido britų lėktuvai, 12 sparnuotųjų raketų „Scalp“ ir laivynui pritaikytų „MdCN“ paleido Prancūzijos naikintuvai ir laivyno fregata.
Tiek Pentagono, tiek žiniasklaidos pateiktose palydovinėse nuotraukose aiškiai matyti šių raketų poveikis – sunaikinti tyrimų centras ir bunkerių kompleksai, nepadarant didesnės žalos aplinkiniams pastatams. Visa ši informacija Kremlių privertė dar stipriau įsikibti savo versijos.
Dar prieš smūgius grasinę numušti atskrendančias raketas, Rusijos diplomatai ir kariškiai netgi baugino, jog bus smogta atgal – į Viduržemio jūroje esančius JAV, Prancūzijos ir Jungtinės Karalystės karo laivus, kurie, kaip manyta, turėjo suduoti pagrindinį smūgį.
Pentagonas patvirtino, kad Sirijoje dislokuotos Rusijos priešlėktuvinės gynybos pajėgos – sistemos S-300, S-400, „Pancir“ nepaleido nė vienos raketos į taikinius. Ne tik todėl, kad, anot Rusijos gynybos ministerijos, „sparnuotosios raketos nepateko į Rusijos priešlėktuvinių pajėgų atsakomybės zoną“, bet ir todėl, kad pagrindinis smūgis surengtas visai iš kitos pusės.
Jau po raketų smūgio Rusijos gynybos ministerija suskubo pateikti savo – dar optimistiškesnę, nei sirų versiją. Esą buvo numušta net 71 iš 105 sparnuotųjų raketų. Pirmadienį Rusijos gynybos ministerija pateikė išsamesnę šios statistikos analizę.
Anot Gynybos ministerijos atstovų generolo Igorio Konašenkovo ir generolo Sergejaus Rudskojaus, Sirijos priešlėktuvinės gynybos pajėgos į 105 sparnuotąsias raketas paleido 112 priešlėktuvinių raketų. Be to, rusų teigimu, iš viso amerikiečių, britų ir prancūzų taikiniais buvo ne trys, o 10 taikinių. Iš jų – net septyni aerodromai, tarp kurių – pernai balandį JAV sparnuotomis raketomis atakuota Šairato bazė.
Geriausiai esą pasirodė „Pancir“, kurių iki 50 vienetų Rusija dar 2006 metais pardavė Sirijai. Šie mažojo nuotolio priešlėktuvinės gynybos kompleksai esą paleido 25 raketas, o 23 neva sunaikino taikinius. Taip pat sėkmingai esą pasirodė liūdnai pagarsėjusi sistema „Buk“, kuria 2014-ųjų liepą virš Rytų Ukrainos separatistai numušė „Malaysia airlines“ keleivinį lėktuvą „Boeing“. Šį kartą „Buk“ neva numušė 24 sparnuotąsias raketas iš 29 šūvių.
I. Konašenkovas rimtu balsu aiškino, kad didžioji dalis Sirijos aerodromus neva atakavusių sparnuotųjų raketų buvo numuštos, o tai esą padarė dar praėjusio amžiaus 7-jame dešimtmetyje sukurtos priešlėktuvinės gynybos sistemos „Osa“, S-125, „Kvadrat“.
„Nė vienas Sirijos priešlėktuvinės gynybos gintų objektų rimtai nenukentėjo“, – aiškino Rusijos generolas, nors palydovinėse nuotraukose aiškiai matyti sunaikinti objektai.
Be to, Rusijos pusė taip ir nepateikė nė vieno įrodymo, kad buvo numušta bent viena Vakarų šalių paleista sparnuotoji raketa. Įprastai po tokių raketų smūgio sausumoje netrūksta raketų liekanų – variklių, sparnų dalių, ar kitų detalių, kurios leistų identifikuoti konkretų raketos modelį.
Numuštų, nesprogusių arba tiesiog nukritusių sparnuotųjų raketų liekanų nuotraukomis socialiniuose tinkluose ypač mėgsta dalintis Sirijos režimo rėmėjai ir juos sekiojantys rusų žurnalistai. Pavyzdžiui, pernai iš karto po smūgio Šairato bazėje ten pasirodė rusų žurnalistų komanda, kuri vertino antpuolio žalą.
Ir šį kartą dar prieš raketinį smūgį praėjusią savaitę į Siriją buvo komandiruoti Kremlių šlovinančiais reportažais liūdnai pagarsėję valstybinės žiniasklaidos atstovai, pavyzdžiui, Jevgenijus Podubnas. Tačiau ir jis nepateikė jokių įrodymų – vietoje to, įsikūręs vienoje neva apšaudytų bazių jis kalbino priešlėktuvinės baterijos „Buk“ vadą, kuris gyrėsi numušęs JAV raketas „Tomahawk“.
Be to, socialiniame tinkle „Twitter“ pasirodė Sirijos režimo rėmėjų ir jų žinutėmis besidalijančių rusų platinamos nuotraukos, kuriose neva užfiksuoti „Tomahawk“ likučiai.
Tiesa, ekspertai greitai atkreipė dėmesį į tai, kad gerokai seniau prieš balandžio 14-osios smūgį jau publikuotose nuotraukose užfiksuotos visai ne „tomahawk“ dalys, o priešingai – rusiškų raketų „Točka-U', R-40 ir „Kvadrat“ raketų likučiai.
Apie tai, kad jau po antskrydžio „dievui į langus“ šaudę sirų priešlėktuvinės gynybos kariai paleido 40 raketų, kurių dalys galėjo nukristi civilių apgyvendintose teritorijose, įspėjo ir Pentagonas.
Tačiau tokie faktai, regis, tik trukdo Kremliaus versijų skleidėjams. Vietoje to, propagandiniai leidiniai, tokie, kaip apie Lietuvą dažnai rašantis rubaltic.ru, pažėrė ir daugiau sąmokslo teorijų. Pirmadienį publikuotame straipsnyje pažymima, kad būtent JAV Sirijoje patyrė nesėkmę.
„Raketiniai smūgiai Sirijai – tai pragariška gėda, nes seniai iš Rusijos ginkluotės išimtos priešlėktuvinės gynybos sistemos numušė du trečdalius šiuolaikinių ir „protingų“ sparnuotųjų raketų. Vaikinai, juk kiekvienas barmalėjus su savižudžio automobiliu atrodo baisesnis ir efektyvesnis, nei jūsų vėjais išleistis doleriai“, – šaipėsi pacituotas rašytojas Dmitrijus Lekuchas. Rusijoje jis laikomas sovietinės nomeklatūros liaupsintoju, kuris pasisiekimo sulaukė V. Putino valdymo laikais.
Kitas rubaltic.ru analitiku pristatomas karo mokslų daktaras Konstantinas Sivkovas tikino, kad JAV ir sąjungininkai itin neišmintingai naudojo savo raketas, kurias numušė pasenę rusiški priešlėktuviniai gynybos kompleksai.
„O nauji netgi nebuvo įjungti. Tad amerikiečiai patyrė triuškinantį pralaimėjimą. Idėjai, kad amerikietiška ginkluotė yra neįveikiama pastatytas kryžius“, – tikino K. Sivkovas, pamiršęs paminėti, kad pati operacija buvo sėkminga – JAV, britų ir prancūzų nurodyti taikiniai buvo visiškai sunaikinti. Neefektyvia Sirijoje panaudotą Vakarų šalių ginkluotę būtų galima vadinti tada, jei ši ginkluotė nebūtų sunaikinusi taikinių.
Pats rubaltic.ru straipsnio autorius taip pat negailėjo pagiežingos kritikos būtent JAV, nors antskrydyje dalyvavo ne tik amerikiečių, bet ir britų ir prancūzų pajėgos. Ir nors Sirijos režimo cheminių ginklų panaudojimo faktai jau ne kartą yra įrodyti, straipsnio autorius Aleksejus Iljaševičius užsiminė, kad tokia atsakomybė neva nėra įrodyta.
Be to, po paskutiniojo cheminio ginklo panaudojimo atvejį turintys tirti tarptautiniai inspektoriai dar prieš dvi savaites buvo pakviest į Siriją, tačiau į vietovę, kur panaudotos chlorino dujos, jiems leista patekti tik šį antradienį.
Vis dėlto, straipsnio autoriaus teigimu, kalčiausias esą yra JAV prezidentas Donaldas Trumpas, kuris dar pernai įsakė surengti smūgį Šairato bazei, nesulaukęs tarptautinių tyrėjų išvadų. Be to, kaip ir šį kartą, taip ir anuomet Rusijos pusė mėgino sumenkinti „Tomahawk“ padarytą žalą - esą pernai balandį Šairato bazę tepasiekė 23 raketos, nors jokių tokių teiginių įrodymų Rusija nepateikė.
Tai jau ne pirmas kartas, kai Rusijos informacinio karo metu naudojama supainiojimo taktika. Nuolatinė dezinformacija gali visus supainioti ir žmonės pradeda arba pavargę nebesigilinti, arba kibti į smulkmenas. O taip gali atsirasti bejėgiškumo jausmas prieš informacinį srautą.
Tai, kad minėtieji tyrėjai vėliau patvirtino JAV versiją dėl Sirijos režimo panaudotų cheminių ginklų, rubaltic.ru autorius nutylėjo. Vietoje to, keliamas keistas klausimas.
Esą kaip „tarptautiniai tyrėjai atliks tyrimą, jei amerikiečiai, prancūzai ir britai subombardavo objektus, kuriuose buvo gaminamas cheminis ginklas?“ Tokiu būdu ne tik pripažįstama Rusijos kaltė, nesilaikant 2013 m. išsakyto pažado užtikrinti, jog Sirijos režimas atsisakytų cheminių ginklų, bet ir pamirštama paminėti, jog būtent rusų kariai blokavo tarptautinių inspektorių atvykimą.
Galiausiai straipsnio autorius visą kaltę dėl tarptautinės teisės normų nesilaikymo suvertė būtent JAV ir tiesiogiai pačiam D. Trumpui. Esą ne rusai, kurie kaltinami tarptautinės teisės pažeidinėjimais Gruzijoje ir Ukrainoje, o būtent JAV yra didžiausi agresoriai, nuo kurių reikia gintis. Pasirinkus tokią aukos poziciją bet kokie argumentai gali atrodyti nejautrūs ar nesupratingi.
Būtent todėl kaip mat iškelta ir sąmokslo teorija, kodėl JAV nesiryžo smogti tiems objektams, kuriuose buvo Rusijos karių. D. Trumpas, anot rubaltic.ru, tiesiog išsigando ir „nesiryžo peržengti savo raudonosios linijos, stoti į konfliktą su Rusijos“, todėl ir kalbų apie Trečiąjį pasaulinį karą neva neverta vertinti rimtai. Be to, D. Trumpą dar prieš pusantrų liaupsinusios Kremliaus kontroliuojamos žiniasklaidos atstovas nepamiršo ir kritikos JAV prezidentui, kurį po smūgių Sirijai esą teremia 43 proc. amerikiečių.
Tiesa, vos parašęs apie tai, kad amerikiečiai nedrįsta peržengti raudonos linijos, jau kitoje pastraipoje autorius vėl grįžo prie minties, kad amerikiečiai „gali bombarduoti suverenią Siriją visiškai nebaudžiami“. Į tokią autoriaus citatą patys rusų tinklaraštininkai vos tik pasirodžius pirmosioms palydovinėms nuotraukoms iš raketų atakos Sirijoje, palygino jas su „legitimios Sirijos valdžios pakviestų“ Rusijos pajėgų bombardavimų padariniais.
Pavyzdžiui, Alepe arba Rytų Gutoje, kur per Sirijos režimo ir Rusijos aviacijos antskrydžius buvo sunaikinta beveik visa miestų infrastruktūra ir žuvo dešimtys tūkstančių žmonių, Rusija naudojo tiek fosforo bombas, statines su sprogmenimis ar kasetinius sprogmenis.
Tokią Rusijos propagandos skleidėjų taktiką Vilniaus universiteto Tarptautinių santykių ir politikos mokslų instituto dėstytojas Nerijus Maliukevičius, kuris nagrinėja informacinius karus, įvardijo, kaip priežasties ir pasekmės sukeitimu.
„Tai yra tradicinė Rusijos strategija, kai sukeičiama priežastis su pasekme, faktai ir argumentai išplaunami“, – teigė N. Maliukevičius.
Kremliaus kontroliuojamoje žiniasklaidoje Baltijos šalys jau ne vienerius metus minimus, kaip skurdžios, fašistuojančių nevykėlių, rusofobų ir ES išlaikomos valstybės, kuriose klesti esą rusofobija. Dabar lipinama nauja etiketė: Vilnius tituluojamas trijų šalių prostitucijos sostine.
Esą tuo metu, kai po įstojimo į ES iš Lietuvos į užsienį geresnio gyvenimo ieškoti išvyko dauguma prostitučių, jų vietą pakeitusios ukrainietės, baltarusės ir kitos buvusių SSRS šalių prostitutės tikina, kad čia esą puikios sąlygos jų verslui.
„Pajamos čia aukštesnės, baudos – mažesnės, o klientai – padorūs. Be to, Vilniaus istorija susijusi su šia sena, bet iki šiol populiaria profesija“, – rašoma lenta.ru straipsnyje, kurio autorius tikina „išsiaiškinęs“, kad būtent prostitutės grąžina Lietuvos sostinei tariamai buvusią linksmos vietelės šlovę. Tiesa, straipsnio autorius nenurodė, ar pats bent lankėsi Vilniuje.
Vietoje to jis cituoja kelis iš konteksto ištrauktus Lietuvos žiniasklaidos portalų straipsnius, parašytus 2009-2018 metais.
Pavyzdžiui, pateikta ištrauka iš Lietuvoje leidžiamo „Ekspress nedelia“ straipsnio, parašyto dar 2009-ųjų kova, kuriame cituojamas Seimo Žmogaus teisių komitete lankęsis Londono policijos klubų ir dorovės padalinių vadas, vyriausiais policijos detektyvas Richardas Martinas.
Jo teigimu, viename Londono rajonų daugiausiai prostitučių buvo būtent iš Lietuvos. Ir net tuomet dar gyvam rusų milijardieriui Borisui Berezovskiui paslaugas esą teikė lietuvė.
„Nestebina, kad Lietuvos seksualinių paslaugų rinkoje susidarė vakuumas, kurį ėmė užpildyti tų šalių piliečiai, kuriais ES kol kas nesidžiaugia“, – rašoma lenta.ru straipsnyje.
Lenta.ru straipsnyje taip pat užsimenama, kad prostitucija Lietuvoje nors ir uždrausta, vis dėlto užtraukia tik administracinę atsakomybę. Tad su atvykėlėmis prostitutėmis vietos policija esą neturi jokių problemų: pagautos besiverčiančios nelegalia veikla merginos tvarkingai sumoka baudas.
„Kitaip lietuvių organai gali susisiekti su užsienio kolegomis arba dar baisiau – blokuoti Šengeno vizą. Jei mergina įkliūva pirmą kartą, tai, vadovaujantis vietos įstatymais, ji atsiperka minimalia bauda – 43 eurais. Vėliau ši suma išauga iki 144-289 eurų“, – rašoma straipsnyje ir pabrėžiama, kad užsienietes prostitutes tokia lietuvių tvarka ypač tenkina.
„Pas jus tai policija! Jie baudas rašo, pinigų neima, nemokamų paslaugų nepriima, neskriaudžia. Puiki policija“, – vėl cituojamas DELFI straipsnis.
Toks pagarbus elgesys su klientais ir delikatus policijos požiūris, anot lenta.ru autoriaus, esą gali būti ne tik nacionalinio mentaliteto ypatybė.
„Seksualinių paslaugų rinkos grįžimas į Lietuvos sostinę budina miestiečių prisiminimus apie senus gerus laikus“, – tvirtina autorius ir mini 2012 m. portalo 15min.lt straipsnį „Nuodėmių miestas: kelionė po buvusį Vilniaus raudonųjų žibintų kvartalą“.
Cituojama straipsnio autorė Dalia Daškevičiūtė, kuri esą tikina, kad „viskas prasidėjo XV a., kai vietiniai didikai pakviesdavo užsienietes laisvo elgesio merginas likti Lietuvoje“.
„XVII–XVIII a. prostitučių poreikis augo – jų reikėjo užsienio svečiams. Padavėjos, kirpėjos, siuvėjos pradėjo papildomai uždarbiauti – teikti sekso paslaugas. Moterys išlaisvėjo. Žinoma, kad šalia Pilies g. esančios cerkvės XVII a. taip pat kurį laiką veikė viešnamis. Jis buvo įsikūręs smuklėje“, – 15min.lt cituoja lenta.ru autorius.
Primenama, kad „1867 metais Vilniuje veikė 13 legalių viešnamių, kur triūsė 165 kurtizanės“, o XX a. pr. prostitučių Vilniuje jau buvo daugiau, nei pusė tūkstančio“. Vilniaus, kaip prostitucijos sistinės vardą esą patvirtina ir tai, kad į miestą atvykdavo ir iš kitų gubernijų ar net iš užsienio.
Pabrėžiama, kad sovietų valdžios „atėjimas“ ir karas sugriovė „šią ekonomikos sritį“ – užsimenama, kad vien 1940 metais „iš miesto buvo išekltos 449 prostitutės. O sovietmečiu prostitucija užsiiminėti esą drįsdavo nedaugelis.
„Šiandien prostitucija Lietuvoje iki šiol draudžiama – prostitutes baudžia, o sutenerius gali ir pasodinti. Šalyje – stiprios katalikiškos tradicijos, tad nepaisant pasikartojančių siūlymų legalizuoti seksualines paslaugas, įstatymų leidėjai yra nepalenkiami“, – teigiama lenta.ru straipsnyje ir tikinama, kad sekso paslaugų darbuotojų – esą vis daugiau.
Straipsnis baigiamas dar viena ištrauka iš DELFI straipsnio apie reidą prostitučių landynėje, kur cituojama 27 metų Karina iš Dnepropetrovsko (Ukraina).
„Lietuviai geri – neskriaudžia, o Ukrainoje klientai skriaudžia, muša, atima pinigus. Ukrainiečiai labai daug geria, o lietuviai negeria“, – cituojama Karina, kuri tikino, kad Ukrainoje baudos už prostituciją dar mažesnės – 10 eurų. Bet ten ir paslaugų kainos mažesnės. Be to, Ukrainoje, pasak merginos, baudų galima ir nemokėti, jei sutinki bendradarbiauti su policija. Galima baudų nemokėti ir kitokiu būdu – reikia pareigūnams „pasišypsoti arba atsiskaityti seksu“.
„Vietos įstatymų leidėjai prostitucijos legalizuoti neskuba, tačiau neplanuoja ir griežtinti bausmių. Tai reiškia, kad geri lietuvių vyrukai, kurie ateina pas prostitutes su gėlėmis, neliks be ukrainiečių, baltarusių ir rusių prostitučių dėmesio“, – konstatuoja lenta.ru.
Baltijos šalių juodinimas - psichoterapija rusams
Vilniaus universiteto Tarptautinių santykių ir politikos mokslų instituto dėstytojas Nerijus Maliukevičius, kuris nagrinėja informacinius karus, pirmiausiai siūlė atkreipti dėmesį į patį lenta.ru straipsnio autorių.
„Jis pats iš Daugpilio, o visi straipsniai – propagandiniai apie išvažinėjančią Lietuvą, Europos juodadarbius, latvių neonacius, tai čia tėra dar vienas lašas visoje šitoje temoje“, – sakė N. Maliukevičius. Išties, lenta.ru autorius aktyviai reiškiasi ir kitame Kremliaus kontroliuojamame kanale „RIA Novosti“, kuriame rašo apie Baltijos šalyse neva pažeidinėjamas rusakalbių teises, alkoholio tepasiūlyti europiečiams galinčią „nusmauktakelnę“ Latviją, ksenofobiškąją Estiją, bedarbystės ir savižudybių liūne skendinčią Lietuvą.
Pats portalas lenta.ru iki 2014 metų buvo vadinamas vienu populiariausiu ir patikimiausių Rusijos naujienų portalų, tačiau jį įsigijus „Rambler Media group“, kuri priklauso Vladimiro Potanino valdomai „Interros“, Lenta.ru paliko vyriausioji redaktorė Galina Timčenko ir kelios dešimtys žurnalistų, vėliau Rygoje įkūrę nepriklausomą naujienų portalą „Meduza“.
Vienu turtingiausių, o svarbiausia - vienu ištikimiausių Vladimiro Putino oligarchų vadinamas V. Potaninas yra įtrauktas į vadinamąjį „Putino sąrašą“ - 210 su Kremliumi siejamų oligarchų sąrašą, kurį sudaręs JAV Iždo departamentas svarsto ar įtrauktiems asmenims nevertėtų taikyti papildomų sankcijų. V. Potaninas yra 68-as sąraše.
Praėjusią ir šią savaitę vykę Baltijos šalių vadovų surengti aukščiausio lygio susitikimai su JAV ir Prancūzijos prezidentais neprasprūdo pro Rusijos propagandistų akis. Sėkmingus vizitus jie pasistengė sumaišyti su žemėmis, o labiausiai kliuvo Lietuvos prezidentei.
Trumpas nepateisino Grybauskaitės vilčių. Ar Macronas nubaus Grybauskaitę už paramą Lenkijai? Taip pavadintais straipsniais Lietuvos prezidentės ir kitų Baltijos šalių lyderių – Latvijos prezidento Raimondo Vėjuonio ir Estijos vadovės Kersti Kaljulaid kelionę į JAV bei Prancūziją nušvietė Kremliaus propagandinis portalas rubaltic.ru.
To paties autoriaus – Olego Miroslavovo kūriniuose, gausiai platintuose socialiniuose tinkluose, netrūksta itin keistų išvedžiojimų, atvirai melagingų teiginių ir fantazijos protrūkių. Daugiausiai kliuvo būtent lyderės vaidmenį Baltijos šalių vadovų grupėje prisiėmusiai D. Grybauskaitei, kuriai Kremliaus finansuojamas rubaltic.ru pastaruoju metu ypač negaili neigiamo dėmesio.
Priešino Baltijos šalis ir kūrė pasakas
„Siekis pateikti save kaip Pribaltikos regiono lyderę vargu ar sulaukė Latvijos ir Estijos palaikymo, juk joms nepatinka stebėti Lietuvos bandymus stumti savus ekonominius interesus jų sąskaita“, – Baltijos šalis supriešinti bandė Rubaltic.ru, išskirdamas Lietuvą iš kaimynių ir stengiantis parodyti, kad Vilniaus pozicijos nepalaiko kitos Baltijos šalys, nors jokių įrodymų, kad estai ar latviai būtų reiškę nepasitenkinimą, nepateikiama.
Vietoje to ypač gausu įvairiausių prielaidų bei vertinimų, kurie pateikiami, tarsi faktai. Pavyzdžiui, apie praėjusios savaitės vizitą Baltuosiuose rūmuose rašoma, kad jis turėjo nuvilti D. Grybauskaitę ir „buvo toli nuo jos vilčių“.
„Dar prieš vizitą į Ameriką lietuvių lyderė interviu LRT tvirtino, kad sąjungininkai pasirašys deklaraciją ir įsipareigos ginti vieni kitas karinės agresijos prieš trečiąsias šalis atveju. Tačiau šios viltys – tai jos problema“, – tvirtinama straipsnyje, tarsi prezidentė vykdytų ne Lietuvos, o savo asmeninę užsienio politiką.
Tokį banalų faktų iškraipymą lengvai paneigia pačių Baltųjų rūmų išplatinta ir D. Trumpo bei Baltijos šalių vadovų pasirašyta bendra deklaracija, kurioje būtent ir įtvirtinami minėtieji saugumo garantijų ir kiti principai.
„Jungtinės Amerikos Valstijos ir toliau periodiškai dislokuos pajėgas Baltijos valstybėse, siekdamos sustiprinti atgrasymą ir gynybą bei katalizuoti Estijos, Latvijos ir Lietuvos pastangas toliau plėtoti jų nacionalinę gynybą. Jungtinės Amerikos Valstijos yra pasirengusios padėti Estijai, Latvijai ir Lietuvai pagerinti jų karinį pasirengimą ir pajėgumus teikiant ilgalaikę pagalbą saugumo srityje.
Siekdami užtikrinti stipresnį atgrasymą regione, plėtosime naujas idėjas ir galimybes, įskaitant oro gynybą, tiek dvišalių santykių pagrindu, tiek NATO aljanse“, – pažymima deklaracijoje, kuri ir buvo vienas svarbiausių paties vizito tikslų.
Tačiau Rubaltic.ru straipsnyje bandoma sudaryti įspūdį, kad svarbiausia esą buvo spaudos konferencija bei D. Trumpo pasisakymai pietų metu.
„Tai, kad ponia Grybauskaitė negalės panaudoti amerikietiškos aikštelės savo interesams – viešai Rusijos diskreditacijai, paaiškėjo pirmųjų JAV prezidento replikų metu“, – toliau stengiamasi sumenkinti Lietuvos vadovę, paradoksaliai ją pristatant, tarsi sumanią manipuliatorę.
Iš tikrųjų susitikime kalbėta ir apie energetinio saugumo stiprinimą bei JAV dujų importo galimybes. Lietuva viena pirmųjų iš Europos valstybių per Klaipėdos terminalą pradėjo tiekti dujas iš JAV.
Tai labai svarbus veiksnys užsitikrinant saugų, diversifikuotą tiekimą ir panaikinant „Gazprom“ įtaką šalies politiniams procesams. Vizito metu „Klaipėdos nafta“ ir „Lietuvos dujų tiekimas“ pasirašys memorandumus su JAV įmone „Freeport LNG“ dėl bendradarbiavimo SGD srityje. Vizito metu taip pat atkreiptas dėmesys į Baltijos jūros dugnu tiesiamą „Nord Stream 2“ dujotiekį.
Šalies vadovės teigimu, tai geopolitinis projektas, kuriuo siekiama padidinti ES priklausomybę nuo rusiškų dujų. JAV laikosi principingos pozicijos ir įvedė griežtas sankcijas šį projektą įgyvendinančioms įmonėms. Baltijos valstybės ir JAV taip pat aktyviai bendradarbiaus kibernetinio saugumo, strateginės komunikacijos ir branduolinės saugos sektoriuose. Baltijos šalių ir JAV prezidentai taip pat aptarė padėtį Ukrainoje ir paramos jai klausimus.
Vis dėlto Rubaltic.ru pasistengė sukurti įspūdį, kad Lietuva ir kitos Baltijos šalys yra idiotės, ištraukdamos iš konteksto D. Trumpo citatą apie tai, jog „tik idiotai nesupranta dialogo su Rusija svarbos“. Būtent šią citatą, esą „D. Trumpas D. Grybauskaitę išvadino idiote“ vėliau pasigavo ir Kremliaus propagandą platinantys portalai Lietuvoje – „Laisvas laikraštis“ ar VSD dėmesio jau ne sykį sulaukęs judėjimas „Būkime vieningi“.
„Toks JAV prezidento nusiteikimas privertė Lietuvos vadovę keisti savo antirusišką liniją, kuria ji garsėja tarptautiniuose renginiuose. Tuo galima paaiškinti ir jos minkštą retoriką“, – tokią niekuo nepagrįstą citatą paneigė net pats D. Trumpas, užsiminęs, jog su Baltijos šalių vadovais kalbėjęs nuoširdžiai ir išgirdęs itin atvirų D. Grybauskaitės komentarų. Be to, Lietuvos vadovė prieš kameras pati kalbėjo apie Rusijos keliamą grėsmę, o panašią retoriką D. Trumpas vėliau naudojo itin griežtai pasisakydamas apie patį V. Putiną, kurį apkaltino nusikalstamo Sirijos režimo rėmimu.
Rubaltic.ru autorius, regis, spjovė į bet kokią logiką ir jau pernelyg nesirinkdamas žodžių toliau išsijuosęs kritikavo būtent Lietuvą, kurios užsienio reikalų ministras esą yra „rusofobijos ekspertas, prašinėjantis amerikiečių karinės paramos“, nors būtent tokią paramą Lietuvai ir kitoms Baltijos šalims neprašomas skyrė JAV Kongresas, palaikomas tiek Pentagono, tiek paties D. Trumpo.
Galiausiai straipsnyje pasipylė ir atviri grasinimai, tikinant, kad JAV kongresmenai esą sulaukė moralinės paramos ir pažadų dislokuoti priešraketinę gynybą – PRG ( iš tikrųjų ape priešraketinę gynybą net nebuvo kalbama, deklaracijoje užsiminta apie bendrą oro gynybos stiprinimą), rubaltic.ru pratrūko.
„Dar ko: kongresmenams juk negyventi Lietuvoje, kuri su PRG ar be PRG to paties kongresmeno sukurstyto konflikto metu bus sunaikinta per kelias minutes“, – svaičiojama straipsnyje.
Jame D. Grybauskaitės, o ne visų Baltijos šalių vadovų vizitui „rašomas riebus dvejetas“, tarsi Lietuvos prezidentė yra ne tik pavojinga priešininkė, bet ir negabi mokinukė – elgiasi vaikiškai, kaltina kitus, tyčiojasi iš bendraklasių ir skundžia juos mokytojams. Be to, darsyk priminta išgalvota citata, esą „D. Trumpas rusofobus pavadino ypač kvailais žmonėmis“.
Lietuvos valstybiniu medaliu apdovanotas, o vėliau dėl savo propagandinės veiklos netekęs D. Kiseliovas jau kelerius metus savo autorinės TV laidos metu kryptingai lieja purvą ant JAV ir Baltijos šalių. Įdomu tai, kad dar 2016 metais po D. Trumpo išrinkimo JAV prezidentu pastarąjį liaupsinęs D. Kiseliovas po Baltijos šalių vadovų vizito Baltuosiuose rūmuose, kanalo „Rosija 24“ laidoje „Vesti Nedelia“ jau negailėjo pagiežingos kritikos ir pačiam D. Trumpui.
Pasišaipęs iš „prieš šimtmetį nuo Rusijos atsiskyrusių“, o dabar „paties D. Trumpo kvailėmis išvadintų“ Lietuvos, Latvijos ir Estijos, D. Kiseliovas tikino, kad „rusofobija esą yra Baltijos šalių lyderių nacionalinė idėja, užsienio politikos pagrindas ir pagrindinė eksporto prekė“. O patį D. Trumpą D. Kiseliovas šį sykį jau lygino su „ne visai išsivysčiusiu vaiku“.
„D Grybauskaitės kūno kalba liudijo apie tvyrančią įtampą. Kitaip, nei Latvijos ar Estijos vadovams, jai šis vizitas tapo iškvietimu ant kilimėlio, o už uždarų durų reikėjo atsiskaityti prieš Prancūzijos vadovą už viešą paramą Lenkijai, šios konflikte su Europos Komisija“, – niekuo nepagrįstą sąmokslo teoriją kūrė rubaltic.ru.
Panašu, kad vasario 16-ąją įvykęs Lenkijos prezidento Andrzejaus Dudos vizitas į Lietuvą, lietuvių parama lenkams ir šylantys Varšuvos ir Vilniaus santykiai, regis, ne juokais siutina ir net baugina Maskvą. Mat visas likęs straipsnis apie tariamą E. Macrono priekaištus būtent Lietuvos vadovei dėl paramos Lenkijai sukurptas nesiremiant jokiais šaltiniais. Ir nors Lenkijos bei ES konfliktas yra nepaneigiamas faktas, kol kas niekur nebuvo pasirodžiusi šaltiniais paremta informacija apie tai, jog Paryžius ar kuri nors kita įtakingos ES šalies sostinė spaustų lietuvius.
Rubaltic.ru autorius priminė savo paskvilį apie Baltijos šalių vizitą Baltuosiuose rūmuose, kur D. Trumpas „lyg vasalę auklėjo Grybauskaitę gyvenimo, viešai reikalavo atsiskaityti už savo bejėgiškumą“. O to vizito metu susirinkusiai žiniasklaidai visa tai esą priminė cirką, kurio metu D. Grybauskaitės neva įžeidinėjo pati save.
„Taip, jūsų šviesybe, mes labai laimingi, kad jūs pasirenkate tokias nestandartines spaudimo formas, tai mums, žinoma, padėjo. Būsime laimingi dėl jūsų tvirtos rankos, mylėkite mus tvirčiau“, – šaipėsi rubaltic.ru autorius.
Pamiršus paminėti, kad būtent E. Macronas parėmė kovą su rusiškomis propagandos ir melagingų naujienų priemonėmis, tokiomis, kaip RT arba pats rubaltic.ru, autorius toliau tikino, kad „Paryžiuje, kaip ir Vašingtone, niekas su Lietuva nesiruošia elgtis, kaip su lygia“.
„D. Grybauskaitės vizitas Prancūzijoje tapo paskutiniu įspėjimu, kuriuo aiškiai leista suprasti, jog Lenkijos nubaudimas susijęs su Prancūzijos lyderio projektu „Dviejų greičių Europa“. Bet koks Lietuvos išstojimas balsavimo metu dėl Lenkijos ateities įkals kryžių D. Grybauskaitės ambicijoms atsikraustyti į aukštus Briuselio kabinetus“, – tradiciniu grasinimu straipsnį baigė rubaltic.ru.
Tai yra beprecedentė provokacija, o jūsų išsiuntimo dingstis – visiškai išgalvota. Tokiais žodžiais Rusijos Užsienio reikalų ministras Sergejus Lavrovas pirmadienį guodė sukviestus dešimtis rusų „diplomatų“, kuriuos po Sergejaus Skripalio ir jo dukters apnuodijimo Vakarų šalys paskelbė nepageidaujamais.
Diplomatinėje praktikoje nepageidaujamais reziduojančioje šalyje paskelbtų diplomatų pavardės ir net veidai paprastai neviešinami , bent jau oficialiai. Mat į išvarymą nubaustoji šalis dažniausiai atsako tokiomis pačiomis priemonėmis – išsiunčia tokį patį skaičių kitos šalies diplomatų.
Be to, išvarytieji grįžta namo, tačiau vėliau gali būti deleguojami į kitų šalių atstovybes, o jų, jau kaip demaskuotų Rusijos žvalgybos tarnybų agentų, tapatybių paviešinimas gali pakenkti tolesnei karjerai. Todėl S. Lavrovo sprendimas viešai prieš žurnalistų kameras ir objektyvus išstatyti kelias dešimtis iš 150 išvarytų diplomatų galėjo pasirodyti kiek keistas.
Vis dėlto toks Rusijos URM sprendimas padėjo atpažinti kelis Rusijos „diplomatus“, kurie gerai pažįstami lietuviams – ir ne tik. Po renginio išplatintose nuotraukose į akis gali kristi du ne itin linksmai nusiteikusių Rusijos diplomatų veidai.
DELFI žiniomis, vyriškis dešinėje – Lietuvoje akredituotas Rusijos gynybos atašė Jūrų kapitonas Vitalijus Timofejevas, kuris vos pernai vasarį pakeitė kadenciją baigusį pulkininką Evgenijų Prokopenko.
Tuomet kuklios ceremonijos metu KAM Tarptautinių ryšių ir operacijų departamento direktorius Karolis Aleksa pabrėžė, kad Lietuva yra pasirengusi dialogui su Rusija daugiašaliuose NATO ir ESBO formatuose, ir išreiškė viltį, kad Rusija laikysis atvirumo ir skaidrumo principų bei užtikrins jų įgyvendinimą.
„Šiuo metu Lietuva, kaip ir NATO, nevykdo jokio praktinio bendradarbiavimo su Rusija. Jis sustabdytas, reaguojant į Rusijos agresiją Ukrainoje. 2014 metų pavasarį vienašališku Rusijos sprendimu buvo sustabdytos papildomos saugumą ir pasitikėjimą stiprinančios priemonės, vykdytos pagal dvišalį Lietuvos ir Rusijos susitarimą“, — sakoma KAM pranešime.
Vis dėlto panašu, kad praėjus vos metams būtent V. Timofejevas tapo vienu iš trijų Rusijos diplomatų, kurie buvo išsiųsti iš Lietuvos, prisidedant prie bendro Vakarų šalių atsako į S. Skripalio apnuodijimą.
„Ambasadoriui įteikėme notą, kad trys Rusijos ambasados darbuotojai skelbiami nepageidaujamais asmenimis dėl veiklos, kuri nesuderinama su diplomato statusu“, – tuomet BNS sakė Linas Linkevičius.
V. Timofejevas dar vasarį Rusijos ambasados renginyje susirinkusiems džiugiai pasakojo apie Rusijos ginkluotųjų pajėgų būklę, tokius herojus, kaip Sirijoje žuvęs karo lakūnas Romanas Filipovas. Tuo metu pirmadienį Maskvoje V. Timofejevas jau atrodė prislėgtas, suvargęs, tarsi išgyvenantis sunkų laikotarpį.
Ne itin džiugiai nusiteikęs buvo ir dar vienas Rusijos diplomatas – netoli V. Timofejevo užfiksuotas žemaūgis šviesiaplaukis. Pastarasis galėjo būti gerai žinomas Lietuvos ambasados Vašingtone darbuotojams, mat jis nuolat lankydavosi įvairiuose renginiuose apie Euroatlantinį saugumą.
DELFI šį Rusijos diplomatą sutiko pernai lapkritį, viename „Atlantic council“ renginių apie branduolinius ginklus. Tuomet buvęs Centrinės žvalgybos agentūros analitikas, o dabar Džordžtauno universiteto analitikas Matthew Kroenigas pristatė savo knygą „Amerikos branduolinės strategijos logika“.
Pristatymo metu M. Kroenigas pabrėžė, kad nusiginklavimo politika neveikia, neatgraso Rusijos ir netgi priešingai – skatina ją imtis agresyvių veiksmų.
Be to, analitikas argumentavo, kad Rusija pažeidė 1987 metais tarp Vašingtono ir Maskvos pasirašytą vidutinio nuotolio balistinių raketų sutartį (INF), kuri draudžia iš sausumos paleidžiamų vidutinio nuotolio balistinių ir sparnuotųjų raketų, kurių nuotolis viršija 500 km. kūrimą ir bandymus.
Po tokių pareiškimų „Atlantic Council“ svečio teisėmis dalyvavęs šviesiaplaukis prisistatė esąs Rusijos ambasados atstovas ir su neslepiamu rusišku akcentu ėmė pasakoti, kaip Vakarai nesupranta Rusijos, pastaroji esą nepažeidė jokių sutarčių, o dėl įtampos neva galima kaltinti tik Vakarus.
„Tai koks jūsų klausimas?“, – po kelias minutes trukusios ruso tirados šyptelėjo M. Kroenigas, tačiau nesulaukęs rišlaus klausimo jis argumentais atrėmė diplomato teiginius .
Jau pasibaigus renginiui Rusijos diplomatas prišoko prie M. Kroenigo ir įjungęs diktofoną bandė toliau provokuoti diskusijai. Sugavęs DELFI žurnalisto žvilgsnį diplomatas prisistatė ir atkišo savo vizitinę kortelę. Joje tepažymėta, kad šis asmuo – „Rusijos ambasados atašė“ Viačeslavas Kosariovas. Būtent jis šių metų kovą buvo išprašytas iš JAV.
Drąsus, įžūlus, noriai bendraujantis, puikiai lietuviškai kalbantis, kiek arogantiškas, netgi agresyvus ir itin pasitikintis savimi. Taip lietuvių diplomatų buvo apibūdinamas M. Kaluginas. Dar 2001 metais jis, kaip Maskvos valstybiniu tarptautinių santykių instituto studentas svečiavosi Lietuvoje pagal mainų programą.
„MVTSI studentas Michailas Kaluginas savo pranešime pabrėžė, kad nebeegzistuoja Lietuvos ir Rusijos karinio konflikto pavojus ir priminė, jog dabartinė Rusija nebėra TSRS su savo imperialistinėmis idėjomis“, – tai yra ištrauka iš 2001-ųjų metų žurnalo Politologija, kurį leido Vilniaus tarptautinių santykių ir politikos mokslų institutas.
Po to, kai 2002 metais jis baigė MVTSI, prasidėjo svaiginama šio diplomato karjera. Pirmasis paskyrimas – į Vilnių, kur jis tapo ambasados atstovu spaudai.
Jau Vilniuje atsiskleidė veidmainiški M. Kalugino bruožai: vienu metu jis galėjo būti griežtas, lakoniškas, reiklus darbuotojas, mėgstantis vadovauti. Tačiau kaip mat galėjo pasirodyti draugiškas, rūpestingas ir supratingas.
Netrukus jis pats grįžo į Maskvą, kur metus dirbo Finansų ministerijoje, viceministro pavaduotoju, o vėliau – Užsienio reikalų ministerijoje, kur buvo atsakingas už ryšius su ES. Naujo karjeros laiptelio ilgai laukti neteko – 2010 metais M. Kaluginas paskirtas į prestižines pareigas. Jis pradėjo darbuotis milžiniškoje Rusijos ambasadoje Vašingtone, Politikos skyriuje.
O nuo 2012-ųjų M. Kaluginas sulaukė dar vieno paaukštinimo – ėmė vadovauti Ekonomikos skyriui. Tačiau ten jis pasižymėjo dėmesiu visai kitoms sritims ir net šalims.
Tarp domėjimosi sričių ypač didelis vaidmuo buvo skirtas Lietuvai. Diplomatų teigimu, M. Kaluginas nuolat sukiojosi renginiuose, kuriuos organizavo ar juose dalyvavo Lietuvos atstovai.
Kitaip nei daugelis rusų diplomatų, pabrėžtinai viešai kalbančių tik rusiškai arba geriausiu atveju angliškai, M. Kaluginas per 4 savo darbo metus Vilniuje laiko veltui neleido – išmoko lietuvių kalbą ir galėjo laisvai kalbėti bei suprasti, kas ką šneka.
„Jis atrodė drąsus, tvirtas, aktyvus, net sveikai agresyvus, labai pasitikintis savimi. Iš kelių susitikimų buvo akivaizdu, kad jo statusas – visai kitas, nei jo oficialios pareigos. Ir jei tik koks mūsų renginys – visada galėjai jį ten išvysti.
Bet jis nesistengė išsiskirti, kaip nors išsišokti, kelti klausimų, tiesiog ramiai ten sukiojosi, galėjo draugiškai pasakoti, kaip jam patiko Vilniuje“, – teigė vienas Lietuvos diplomatas, pabrėžęs, kad lietuviams reikėjo atsargiau kalbėti, kai šalia- jų kalbą puikiai mokantis Rusijos diplomatas.
„Jis kartu su kitais rusais nuolat mus sekiodavo, taip rodydamas, kad stebi kiekvieną mūsų žingsnį, ypač susitikimuose dėl energetinio saugumo, dėl Ukrainos. Mūsų žiniomis Rusijos ambasadoje dirba apie šimtą žmonių, kurie rūpinasi buvusių okupuotų sovietinių respublikų ambasadomis. Ir jei tik koks vizitas, jis visada pasirodo, sėdi pirmose eilėse ir viską demonstratyviai užsirašinėja.
Ką jis dar daugiau darė veikė, aš nežinau, bet man Kongrese pasakojo, kad rusų diplomatai ateidavo ir personalo nariams tiesiog siūlydavo kyšius „už draugystę“, nekalbant jau apie visokias konferencijas, renginius“, – pasakojo Ž. Pavilionis.
„Atlantic Council“ bendradarbis Andersas Aslundas M. Kaluginą apibūdino, kaip „jauną, arogantišką vyrą raudona barzda, kaip imperatoriaus Aleksandro III“.
„Jis buvo labai skirtingas, nei trys prieš tai jo pareigas užėmę žmonės – jį nelabai domino ekonominiai dalykai ir buvo galima susidaryti įspūdį, kad jis turėjo kitų interesų“, – teigė A. Aslundas.
„Staiga atsistoja nuotraukoje iš gerojo profilio matomas vyriškis ir, prisistatęs žurnalistu iš Rygos*, užduoda klausimą: „Prieš pat Zapad pratybas kaip tik viešėjau Latvijos pasienyje ir nesutikau nė vieno jų bijančio žmogaus. Visi ramiai gyvena savo gyvenimus.
Tik Baltijos šalių valdžios didino isteriją – ir dėl ko? Juk nieko neįvyko! Tad ir noriu paklausti – kam daugiau? Jei ne Latvijos krašto apsaugos biudžetui naudinga ta isterija?“ Labai jau keistas tas Rygos akcentas. Labai įdomūs sutapimai“, – pastebėjo A. Pikžirnis.
„Mano džiugesiui, kitapus stalo buvo kolega iš Latvijos URM, kuriam perdaviau raštelį su paraginimu pasisveikinti su bičiuliu sava kalba. Po renginio jis atėjo pabendrauti su savo „tautiečiu“ latviškai. Deja, gavo tik atsakymą nerišlia latvių kalba ir labai labai nemalonia veido išraiška. Staiga pokalbis persivertė į patogesnę – rusų kalbą, pašnekovas skubiai pasišalino. Taip ir likome ilgiau nepabendravę su puikiuoju žurnalistu iš Rygos“, – rašė A. Pikžirnis.
Vėliau paaiškėjo, kad minėtasis „žurnalistas“ tėra „taksistas“ Olegas Merkulovas. Rygoje gimęs ir į JAV praėjusio amžiaus paskutiniame dešimtmetyje emigravęs O. Merkulovas išties rusakalbei žiniasklaidai siunčia savo „straipsnius“, nors nėra akredituotas žurnalistas.
Be to, jis nesyk prisipažino esąs taksi vairuotojas, turintis licenciją Vašingtone. Kaip toks „taksistas“ nuolat patenka į įvairius renginius JAV valstybės departamente, „Atlantic council“, Džordžtauno universitete ir kitur, išlieka mįslė.
Tačiau savo socialinių tinklų paskyrose O. Merkulovas mėgsta dalintis nuotraukomis, kur jis įamžintas besisukiojantis tiek Rusijos ambasados Vašingtone, tiek kitų diplomatinių atstovybių renginiuose.
Kaip ir minėtieji V. Kosariovas bei M. Kaluginas, O. Merkulovas ypač aktyviai provokuoja aštrias diskusijas, mezga kontaktus ir siekia pabrėžti Kremliui palankią, Vakarus, ypač Baltijos šalis peikiančią nuomonę.
Latvijos žiniasklaida atkreipė dėmesį, kad „žurnalistui“ O. Merkulovui praverčia net aktoriniai sugebėjimai – jis jau spėjo nusifilmuoti ir populiariame seriale „Kortų namelis“ („House of cards“), kur vaidino į Vladimirą Putiną itin panašaus Rusijos prezidento apsaugininką.
Aižėjantys Vakarų valstybių diplomatiniai santykiai su Maskva, atviri kaltinimai Kremliaus režimui ir prieš kelerius metus skambėję įspėjimai dėl rizikingų kelionių į Rusiją – ne pakankama priežastis Lietuvos profesinių sąjungų atstovams atsisakyti kelionių į renginius.
Dar kovo pabaigoje Sankt Peterburge įsikūrusiame humanitariniame profsąjungų universitete vyko kasmetinis, paties Rusijos prezidento Vladimiro Putino sveikinimo sulaukęs renginys: tarptautinė mokslinė-praktinė konferencija „Socialiniai darbo konfliktai Rusijoje ir pasaulyje“.
Jis neslėpė dalyvavęs renginyje Sankt Peterburge, tiesa, tikino, kad ten važiavęs Tarptautinės Darbo Organizacijos (TDO) kvietimu. A. Černiauskas tikino vykęs kaip ekspertas, o visas kelionės išlaidas esą padengė Ženevoje, Šveicarijoje įsikūrusi TDO, kuri ir organizavo renginį.
Tiesa, konferencijos puslapyje nurodoma, kad TDO tik padėjo organizuoti renginį, o pagrindiniu organizatoriumi nurodoma Rusijos nepriklausomų profesinių sąjungų federacija (RNPSF), vadinama viena Kremliaus režimo ramsčių.
Pavyzdžiui, konferencijoje dalyvavęs ir kalbą sakęs RNPSF pirmininkas Michailas Šmakovas yra dažnas Rusijos prezidento svečias Kremliuje. Pati organizacija rinkimuose remia V. Putino įkurtą partiją „Vieningoji Rusija“, pasirašiusi su ja paramos susitarimą, ir „Vieningosios Rusijos“ dukterinę partiją „Darbo sąjungą“.
2015-ųjų vasarį RNPSF, siekdama paremti Rusijos agresiją Ukrainoje, Maskvoje organizavo vadinamąjį Antimaidaną – eitynes „Metai Maidanui: nepamiršime ir neatleisime“, nukreiptas prieš Ukrainoje vykusios revoliucijos metines. Kolonos pradžioje ėjo tas pats M. Šmakovas.
„Bendravimas reikalingas, bet yra kiti formatai, kitų Europos šalių suvažiavimai (...). Jei jau reikia bendrauti ir su ne pačia diplomatiškiausia valstybe, jos profesinių sąjungų atstovais, tai galima padaryti ir neutralioje zonoje“, – tuomet BNS sakė A. Sysas.
Tačiau nepraėjus ir metams į kitą RNPSF renginį vėl vyko į Rusija. Maskvoje esančioje Darbo ir socialinių santykių akademijoje į mokymus „Profesinės sąjungos pilietinėje visuomenėje“ vyko penki Lietuvos profesinių sąjungų atstovai, o vieno jų kelionę apmokėjo Utenos rajono savivaldybė.
A. Černiauskas tuomet gynė tokį vizitą, argumentuodamas, kad Rusijos profesinės sąjungos priklauso tarptautinėms profesinių sąjungų organizacijoms, su jomis bendradarbiavimas nėra nutrauktas, be to – „profsąjunginis bendradarbiavimas yra aukščiau už politiką“. Tokiais pačiais žodžiais savo dalyvavimą A. Černiauskas argumentavo ir šį kartą.
„Mes manome, kad profsąjunginė veikla yra aukščiau politinės veiklos, mūsų politika nedomina, Rusija yra pasaulinės profesinių sąjungų konfederacijos narė, tad ten problemos nėra“, – DELFI tikino A. Černiauskas, o primintas apie kritikų išsakomus argumentus, kad Rusijoje nei verslas, nei sportas, nei menas ir juo labiau profesinių sąjungų veikla neatsiejama nuo politikos, ėmė nervintis.
„Man keista, kai jūs norite iš to padaryti politiką. Iš bet ko galima padaryti politiką. Rusijoje viskas susiję? Tai gal Lietuva turėtų iš viso nutraukti diplomatinius santykius su Rusija? Juk skraido Aerofloto lėktuvai, tai gal ir tai galima pavadinti politika? Pakartosiu: profesinių sąjungų veikla yra aukščiau politikos, nenorime, kad mus maišytų su politikais“, – sakė A. Černiauskas.
Tiesa, jis taip pat kelis kartus pabrėžė, jog pats važiavo ne Rusijos, o TDO kvietimu, o jei lietuviai sulaukia kvietimų iš Rusijos pusės, LPSK esą nerekomenduoja vykti.
„Jei anksčiau važinėdavome į proginius renginius, tai dabar nuo to susilaikome, nerekomenduojame nevykti, nes vis tiek... politinė įtaka, politinė konfrontacija.
Pats paminėjote, kad yra geopolitinė situacija, tam tikra priešprieša, kai kurie mūsų žmonės jaučiasi nesaugiai važiuodami į Rusiją, tad viena mūsų rekomendacijų ta, kad jei yra galimybė, tiesiog padėkoti už kvietimą ir nekvykti“, – kalbėjo A. Černiauskas.
Vis dėlto įdomu tai, jog kelis sykius paklaustas, ar konferencijoje buvo vienintelis atstovas iš Lietuvos, A. Černiauskas kažkodėl pabrėžė, kad buvo vienas.
Tačiau netgi renginio organizatorių nuotraukoje užfiksuota akimirka, kad šalia A. Černiausko sėdi dar viena atstovė iš Lietuvos – Teisėsaugos pareigūnų federacijos pirmininkė Loreta Soščekienė. DELFI ji patvirtino, kad išties kartu su A. Černiausku dalyvavo konferencijoje, tačiau nesiryžo spėlioti, kodėl šį faktą LPSK vadovas mėgino nuslėpti.
„Negaliu pasakyti, kodėl jis sakė, kad vienas. Jūs jo paklauskit, už jį nekomentuosit. Gal jis turėjo omeny save, kaip ekspertą. Pati važiavau ten, bet tik kaip klausytoja, ne kaip ekspertė, buvo labai įdomus renginys. Man buvo naudinga“, – sakė L. Soščekienė. Paklausta, kas organizavo renginį, ji neslėpė jau žinanti A. Černiausko pokalbio su DELFI detales.
„Jums jau A. Černiauskas kalbėjo, kad organizavo TDO, mane taip pat pakvietė“, – nukirto L. Soščekienė. Ji taip pat ėmė painiai aiškinti, kaip vertina Lietuvos profesinių sąjungų atstovų keliones į Rusiją po to, kai dar prieš kelis metus tokios kelionės sulaukė kritikos.
- Tai vis dėlto, kaip vertinate kritikų argumentus, kad nereikia važinėti į Rusiją?
- Nenorėčiau komentuoti, juk sportininkai važiavo į Sočio olimpines žaidynes, profsąjungos yra profsąjungos. Rusiją reikia vertinti atsargiai, bet man buvo įdomu pasižiūrėti, o ir renginys nebuvo politikuotas.
Politika yra politika, o profsąjunginis judėjimas yra profsąjunginis judėjimas, turėtume tai atskirti. Mes į politiką tikrai nesiveliame. O klausimo, kad Rusijoje profesinių sąjungų veikla neatsiejama nuo politikos nenorėčiau komentuoti.
– Jūs sakėte, kad renginį organizavo TDO, tačiau konferencijos puslapyje nurodoma, jog organizatoriai – RNPSF, tai kaip ten vis dėlto yra?
– Žinokit, nežiūrėjau, net puslapio neskaičiau. Gal rusai patys nepraleido progos pasigirti?
– Gerai, o jeigu renginį būtų organizavę ir pakvietę ne TDO, o išties rusai, ar važiuotumėte?
– Tiesiog dėl tos visos, kitos...rusai mūsų net nekviečia. Ar važiuotumėme, reikėtų pasižiūrėti. Įdomiai klausiate, kas būtų, jeigu būtų?
– Bet juk praeityje būdavo, kad kviečia ir važiuoja lietuviai...
– Anksčiau važiuodavo ir politikai, ir verslas, tai apie ką mes šnekam?
– Na aš kalbu apie 2015-2016 metus. Jau po Krymo įvykių ir po to dėl tokių kelionių daug triukšmo sukelta, todėl klausiu.
– Suprantat, man tai įdomu, kodėl tas triukšmas sukeltas. Kodėl? Turbūt todėl, kad profsąjungos trukdo ir reikia tą triukšmą kelti. Aš tikrai nediskutuosiu.
„Kai kurioms profsąjungos yra tam tikra Rusijos įtaka“, – tuomet sakė A. Butkevičius, pabrėžęs, jog jis rėmėsi informacija, esą gauta iš Lietuvos specialiųjų tarnybų. Vėliau premjeras sakė neturėjęs galvoje būtent švietimo profsąjungų ir jų atsiprašė.
„Galbūt grėsmių tokių ir nėra, yra tik tam tikri rizikos veiksniai. Bet tai, kad mūsų profsąjungiečiai palaiko labai tamprius santykius su Rusijos pagrindine profsąjunga, kuri yra politinė organizacija, remiama valdžios, kelia tam tikrą nusistebėjimą. Važiuoti į tokią nedemokratinę šalį ir mokytis, kaip vystyti profsąjunginę veiklą, manyčiau, nelabai yra ko“, – tuomet sakė A.Paulauskas.
„Kontaktai su Rusijos skėtinėmis organizacijomis yra labai jautrus klausimas, nes jų santykis su Rusijos politiniu elitu pakankamai jautrus ir iš esmės tai yra vienas valdžios aptarnavimo instrumentų, tai būtina žinoti. Jei manęs klaustų, ar važiuoti į TDO renginį Sankt Peterburge, aš siūlyčiau kelti klausimus TDO viduje.
Pavyzdžiui, Luhanske ir Donecke dėl Rusijos agresijos nukentėjo dešimtys tūkstančių žmonių, sunaikintos gamyklos, ištisi kaimai – aš TDO tokius klausimus kelčiau, kad būtų įvertinta situacija Ukrainos okupuotose teritorijose ir pasekmės, kurias jaučia žmones“, – sakė V. Bakas.
Jis taip pat spekuliacija pavadino A. Černiausko pasakymą, kad profesinių sąjungų veikla neturi nieko bendro su politika.
„Aš nesutinku su ponu Černiausku, kad profsąjungos yra virš politikos. Juk politika yra dalyvavimas viešajame gyvenime, siekis paveikti, pakeisti. Profsąjungos gina žmones, o tai yra viešosios politikos dalis, tad jei jau kalbame apie žmonių gynimą ir esame nuoseklūs, tai mūsų atstovai turėjo iškelti tokius klausimus“, – sakė V. Bakas, pabrėžęs, kad pačios TDO nevertina neigiamai, be to, neturintis informacijos apie minėtą renginį Sankt Peterburge.
„Kalbant apie esmę, tai neturime tikslios informacijos, ką LPSK vadovas veikė tame renginyje. Manau, vykstant tokioms kelionėms, reikia skaidrumo, kad nekiltų jokių klausimų.
Ypač dabar, kai mūsų visuomeniniai ir politiniai procesai yra vienas taikinių, dėmesio ir poveikio objektų, tai profesinių sąjungų lyderiams reikėtų pasirūpinti, kad visuomenė žinotų, ką jie ten veikia“, – teigė NSGK pirmininkas, pats buvęs Nacionalinio pareigūnų profesinių sąjungų susivienijimo vadovas. Išties, nei LPSK puslapyje, nei feisbuko paskyroje neužsimenama apie A. Černiausko kelionę į Rusiją.
„Buvo tokia situacija: jis bandė suklastoti protokolą, kuriame užfiksuota, kad valdyba siuntė jį į renginį Sankt Peterburge, nors iš jo nesiuntė“, – teigė G. Gruzdienė.
Išties, pateiktame, tiesa, nepasirašytame protokole 8 numeriu pažymėtas klausimas „dėl TDO konferencijos Sankt Peterburge kovo 28 – 30 dienomis“. Pranešėju nurodomas A. Černiauskas.
Esą svarstyta ir bendru nutarimu nutarta „komandiruoti LPSK pirmininką į TDO konferenciją Sankt Peterburge. Tačiau apie tai G. Gruzdienė tikina nieko nežinojusi, mat šis klausimas nebuvo įtrauktas į darbotvarkę ir net nesvarstytas, o į protokolą įtrauktas tik vėliau. G. Gruzdienė tikino apie A. Černiausko komandiruotę sužinojusi atsitiktinai, mat jai pradėjo skambinėti žurnalistai.
„Pati klausiu: kur jis dingo? Kažkas nenormalaus. Kai mes pareikalavome garso įrašo, jis jau sako „atsiprašau, čia netyčia“ ir dar sako, kad jis tuo metu atostogavo.
Galiausiai atsiuntė pasirašytą protokolą ir tokio klausimo dėl Sankt Peterburgo jau nebuvo, nors prieš tai sužinojome, kad jį „siunčiame jį kaip ekspertą į konferenciją“. O dar kai sužinojom, kad jis ten Rusijoje yra su gerbiama teisėsaugos pareigūnų profsąjungos pirmininke, tai kilo daug klausimų.
Kodėl jį pakvietė slapta? Kodėl nėra įrašo? Kodėl kviečia tik jį? Kodėl sėdi toje kompanijoje, kurioje mums nėra ko būti. Jie kviečia iš Lietuvos, tai turi būti aišku, ką ir kodėl kviečia“, – piktinosi G. Gruzdienė. Ji tikino, kad kantrybės taurę A. Černiauskas esą perpildė užuominomis, kad pati nesirodo darbe, nors ji tikino pati atostogaujanti.
Mes šiame kontekste tokiai kelionei nebūtume pritarę, net jei išties organizuota TDO, būtų buvę dideli svarstymai. Patys žinote, kokios ten Rusijos profsąjungos, ką ten galima svarstyti“, – teigė G. Gruzdienė.
Siaubas, gedulas ir pyktis. Tokios nuotaikos vyrauja Rusijoje, kur sekmadienį Kemerovo miesto prekybos centre per gaisrą žuvo dešimtys žmonių, dauguma jų – vaikai. Kol tūkstančiai rusų dėl tragedijos kaltino valdžią, Kremliaus kanalai rado kitą taikinį, į kurį siekiama nukreipti įtūžį. Pasirodo, kalta ir Lietuva.
Praėjusį sekmadienį kilus gaisrui Kemerovo mieste esančiame prekybos centre vien oficialiais duomenimis žuvo 64 žmonės, iš jų – 41 vaikas. Neoficialiais duomenimis, kuriuos, anot įtūžusių Kemerovo miesto gyventojų, aukų galėjo būti trigubai ar net dar daugiau, bet vietos valdžia viską slepia.
Tiesa, kai kurie faktai jau ir taip aiškūs: nesuveikusi signalizacija, vaikus už užrakintų durų sudegti palikę suaugusieji ir vietos valdžios cinizmas protestuojančių gyventojų demonstraciją vadinant opozicijos provokacija tik dar labiau įaudrino Rusiją.
Pagrindo pykčiui rusai turi ir daugiau. Juo labiau, kad apie tragediją Kremlius iš pradžių tylėjo – tik antradienį Kemerove kelioms valandoms apsilankęs V. Putinas pabuvojo ligoninėje, kur gydomi išgyvenusieji gaisrą. Tiesa, vienoje palatoje, anot, stebėtojų gulėjo net ne nukentėjusieji, bet paskubomis atgabenti statistai, o su vaikų netekusiais protestuojančiais tėvais prezidentas susitikti nesiryžo.
Vietoje to, Kremliui lojali žiniasklaida transliavo V. Putino susitikimą su vietos valdžios ir gelbėtojų atstovams, kuriems skaitė moralą apie gaisro metu suprastėjusią Rusijos demografinę statistiką.
Tiesa, daugelis atkreipė dėmėsį į tai, kad ta pati Kremliui lojali žiniasklaida – visi pagrindiniai televizijos kanalai tragedijos dieną tylėjo ir net nesivargino nutraukti savo transliacijų ir pranešti apie gaisrą Kemerove. Šis „incidentas“ vėliau buvo paminėtas žinių laidose, kaip kraupus, bet eilinė ir statistinė nelaimė.
„Šiandien mes daug ką sužinojome apie politikus iš Europos ir Amerikos šalių. Tuo metu, kai visi rusai gedi Kemerovo tragedijos aukų, tiems politikams svarbiau skelbti apie naujus priešiškus veiksmus .
Mes visada dalijomės Amerikos ir Europos žmonių skausmu, kai bėda ištikdavo jų namuose. Šiandien mes išgirdome paguodos žodžius, bet ir išvydome nepagrįsta agresiją. Tuo sunku patikėti ir bus sunku pamiršti“, – savo feisbuko paskyroje rašė M. Zacharova. Jos įrašu pasidalinta ir Rusijos URM „Twitter“ paskyroje.
Rusijos kritika Vakarams dėl vieningos ir Kremliui, regis, kiek netikėtos reakcijos į buvusio rusų žvalgybininko Sergejaus Skripalio ir jo dukters apnuodijimą dar tik įgauna pagreitį.
Ironiška, kad iš pradžių Kremliaus „nepastebėtas“ gaisras Kemerove vėliau ėmė užgožti „diplomatų“ išsiuntimo temą. O galiausiai Rusijoje rasta ir sąsaja.
Pavyzdžiui, kitame komentare M. Zacharova netgi atvirai apkaltino Vakarų šalis, kad šios neišreiškė užuojautos Rusijai dėl tragedijos Kemerove, nors tuo metu, kai pats Kremlius tylėjo, oficialias užuojautas įvairiais kanalais reiškė daugelio Europos šalių vadovai, tarp jų ir Lietuvos.
Tai, jog Rusija ėmė sieti Kemerovo tragediją su pirmadienį priimtu Vakarų šalių sprendimu atsisveikinti su rusų „diplomatais“, vargu ar galima laikyti atsitiktinumu.
Galiausiai sąmokslo teorijos ir keistos sąsajos iš diplomatinių kanalų persikėlė į kitą informacinę erdvę, kurią Kremlius, anot N. Maliukevičiaus, pastaruoju metu ypač aktyviai naudoja savo propagandinių žinučių sklaidai. Trečiadienį per Rusijos 1-ąjį kanalą pasirodė laida „Vremia pokažet“ (liet. „Laikas parodys“)
Skandalingasis laidos vedėjas Artiomas Šeininas yra liūdnai pagarsėjęs ne šiaip antivakarietiška, antiukrainietiška pozicija, bet ir surežisuotais, teatrališkais spektakliais laidos studijoje, kur liejasi užgauliojimai, sąmokslo teorijoje, o kartais – tiesiog tikras mėšlas. Pavyzdžiui, pernai į laidą A. Šeininas atsinešė kibirą mėšlo, kurį siūlė suvalgyti svečiui iš Ukrainos.
„Reiškiu užuojautą, – skelbta viename komentare po straipsniu apie gaisrą Kemerove, bet atsakymas į šį komentarą studijos publiką galėjo priversti pasišlykštėti, – o aš džiaugiuosi“. Dar du anonimai svarstė apie tikrąjį žuvusiųjų skaičių ir džiūgavo – esą „kuo daugiau maišų, tuo geriau. Atnešime rusams į ambasadą“.
Nerodant pačių komentarų, tik jų vertimus į rusų kalbą, „pacituotas“ dar vienas komentatorius, kuris taip pat „džiaugiasi kiekvienu tokiu atveju“, mat Rusija nėra draugiška tauta. Kito komentaro prielaidos taip pat privertė publiką raukytis iš pasišlykštėjimo – esą tai gali būti atsakas už 1940, 1945, 1949 ir kitus metus. Dar vienas komentatorius, po straipsniu apie gaisrą, palikęs įrašą „rusiškas šašlykas“ net nebuvo „pacituotas“.
„Kas gi tie žmonės? Kas vyksta jų galvose? Šiuos komentarus apie Kemerovo tragediją atsiuntė iš Lietuvos“, – rimtu veidu tikino A. Šeininas, nors ekrane buvo aiškiai matyti, kad „cituojama“ latviškojo DELFI komentarų skiltis.
DELFI susisiekus su kolegomis Latvijoje, šie patvirtino, kad komentarų skiltyje išties buvo pasirodę užgaulių komentarų, todėl jie buvo pašalinti. Be to, dauguma komentatorių reiškė užuojautą ar stebėjosi užgauliojančiais rusų tautą. Vis dėlto laidos vedėjas tikino priešingai – esą niekas nedrįso ginčytis su troliais.
„Turiu daug pažįstamų lietuvių – normalūs žmonės, atsiuntė užuojautas. O šitie, kurie parašė – tai ne visi lietuviai, net ne dauguma, gal net provokatoriai, troliai.
Tad man kilo klausimas: tai yra rami, taiką mylinti Europos šalis, žmonės, kuriems mes nieko blogo nepadarėme ir neketiname daryti, nors tai tie patys žmonės, kurie mums skelbia sankcijas boikotus, o mes sakome „ne, tai tik jų politikai“. Bet gal vis dėlto ir tie žmonės nėra geranoriški? Gal tuos žmones, kurie rašė tokius komentarus, kažkas nuteikė?“, – svarstė A. Šeininas.
Rusijos kaimynes palygino su A. Hitlerio Vokietija
„Rusiškos sielos būdas – gerai galvoti apie kaimynus ir šiaip žmones. Bet informacinio karo sąlygomis toks požiūris mus gali skaudžiai apgauti, kaip 1941 apgavo vokiečiai, kai gerai galvojome apie vokiečius. Bijau, kad nepakartotume klaidų, nes vyksta rusofobijos kurstymas, ir Rusijos tautos demonizavimas, nužmoginimas“, – sakė žurnalistas Jevgenijus Superis.
Jam antrinęs apžvalgininkas Vladislavas Šuryginas tikino, kad tokių komentarų priežastis esą yra pasiruošimas Trečiajam pasauliniam karui.
„Ruošiasi karui kur nors trečiose šalyse, kur būtų išspręstas „rusų klausimas“, panašiai, kaip tai darė Hitleris“, – ramiu veidu kalbėjo V. Šuryginas ir taip pat tikino, kad niekas Vakaruose nereiškė užuojautos dėl tragedijos Rusijoje. O tai esą yra anglosaksų principas, pagal kurį „Rusijos, kaip Mordoro nereikia gailėtis ir galima tragedijos dieną išsiųsti rusų diplomatus“.
„Matote, kaip gudriai jie daro! Štai su kuo turime reikalą – su europiečiais, kurie neva turi vertybes, o iš tikrųjų su politikais, kurie šitaip elgiasi“, – sutiko laidos vedėjas. Mėgindamas sustiprinti įspūdį, kad „lietuviai“ yra ne vieninteliai, kurie įžeidė gedinčią rusų tautą, A. Šeininas pateikė dar kelis pavyzdžius.
Pavyzdžiui, jis parodė JAV valstybės departamento atstovės spaudai Heather Nauert spaudos konferencijos iškarpą, kurioje ši buvusi žurnalistė palygino Rusiją su „jūrų gelmių pabaisa, turinčią ilgas rankas ir daug čiuptuvų“.
„Suprantate, ši mergina, kuri atstovauja Valstybės departamentui, suprasdama, kokia tragedija pas mus įvyko, kad pas mus paskelbtas gedulas, su šypsena veide kalba apie Rusiją, kaip pabaisą. Negi negalėjo palaukti su savo sankcijomis bent kelias dienas?“, – šaukė laidos vedėjas.
A. Šeininas , kuris tikino, kad ne kartą lankėsi Lietuvoje, garsėja savo laidomis, į kurias už pinigus atvedami įvairiausi pašnekovai. Ne tik tie, kurie garsėja panašiomis pozicijomis, bet ir „kritikai“, kurie sudaro normalios diskusijos iliuziją.
„Savaime pokalbių laidos turi dramos, teatro elementų, bet Rusijos valstybinė televizija pajungė šį žanrą, siekdama perteikti Kremliaus pasakojimus. Ir tai daroma teatrališkai, labai efektyviai – jie visą žanrą pakėlė į aukštesnį politinio pasakojimo lygį.
Paskirstomos rolės, pavyzdžiui, atsiranda tradicinis „mušamo berniuko“ vaidmuo, pastatai ką nors, į ką galima nukreipti pyktį, sukuriama iliuziją, kad bus pristatyta alternatyvi nuomonė, bet visa tai tėra teatro dalis“, – teigė N. Maliukevičius.
Išties laidos metu leista kalbėti ir kritiškai apie Rusiją kalbančiam latvių kilmės prodiuseriui, aktoriui, knygų autoriui Grigorijui Amnueliui. Bet vos tik prabilęs apie 1991 metų Sausio įvykius Vilniuje ir apie tai, kad būtent toje pačioje Pirmojo kanalo studijoje buvo skleistos sąmokslo teorijos, kaltę suverčiant lietuviams, G. Amnuelis buvo užčiauptas.
„Šiuo atveju tikslumas ar tiesiog faktai yra nesvarbūs. Klaidingai įvardyti lietuviai, nors komentarai – Latvijoje? Ne esmė, juk tiesiog prireikė mažų piktų Rusijos kaimynų, kurie vis nori įgelti Rusijai.
Ta yra puiki proga savo auditorijai paaiškinti, kas atsitiko ir pateikti tokią Kremliui palankią įvykių versiją: priešiški Vakarai išnaudoja mūsų tragedijas, siekdami įgelti, o taip iš diskusijos eliminuojama faktinė priežastis, kodėl Vakarai taiko sankcijas. Nelieka jokio Skripalio, jokio cheminio ginklo panaudojimo.
Tad galima sakyti, kad kaip propagandistai, laidos kūrėjai savo užduotį atliko gerai, nors ir paliko klaidų, supainiodami lietuvius su latviais.
Gal net netyčia, nors tuo nereikia stebėtis, nes mes tiek ir esame svarbūs Kremliaus propagandistams, kaip pykčio kanalizavimo objektas. Kai pasiekiamas toks lygis, kai kuriama alternatyvi realybė, tai faktai arba tarnauja, arba jie antraeiliai ir todėl nereikalingi.
Esminis šios laidos tikslas yra pykčio kanalizacija. Juk įvyko didelė tragedija Kemerove, verda emocijos, kurios režimui gali išvirsti į nevaldomus dalykus, o kitu atveju įvyko vieningas Vakarų atsakas dėl diplomatų išsiuntimo. Visuomenei reikia atsakymų. Taip supuola abi temos, galima kanalizuoti pyktį, pradedant nuo piktų lietuvių ar kitą kartą estų ir baigti Vakarais, kurie dėl visko kalti“, – laidą įvertino N. Maliukevičius.
Iš atsilikusio kaimo, iš balanos gadynės kolūkio pirmininkas susikūrė Tikrąjį gyvenimą. Sovietmetis – pats svarbiausias, didingiausias laikotarpis, „aukso amžius“. Toks nostalgija persmekltas Sližių kaimo bendruomenės pirmininkės ir jos vyro įkurto laikraščio įrašas feisbuke pasirodė prieš Kovo 11-ąją.
„ATGAL Į ATEITĮ“ – taip pavadinto diskusijų klubo ir kol kas virtualaus muziejaus steigėjai Sližiuose pristatė savo veiklą dar kovo 7-ąją, likus vos kelioms dienoms iki Nepriklausomybės atkūrimo šventės. Tiesa, kas kelis mėnesius leidžiamo Sližių krašto laikraščio feisbuko paskyroje neslepiama, kad dėmesio centre – ne pastarųjų kelių dešimtmečių pasiekimai.
Ir nors iš Sližių krašto laikraščio feisbuko paskyroje netrūksta įrašų iš Sližių bendruomenės švenčių ir kitų renginių, prie kurių organizavimo aktyviai prisideda pati R. Vasiliauskienė, kovo 7-ąją pasirinkta verčiau prisiminti sovietinės okupacijos metus. Sudaromas įspūdis, kad dar neseniai pagerbę Lietuvos kariuomenėje atitarnavusius šauktinius ir sveikinę su Vasario 16-ąja, Sližiai labiausiai vertina 1961-1991 m. laikotarpį.
„Džiugi žinia! Mūsų nepriklausomas laikraštis pradeda virtualaus muziejaus ir diskusijų klubo „Atgal į ateitį“ veiklą. Dėmesio centre bus pats svarbiausias, didingiausias mūsų krašto laikotarpis, Sližių „aukso amžius“ – nuo 1961-ųjų iki 1991-ųjų, kai į šį kraštą atvyko jaunas kolūkio pirmininkas Steponas Jankeliūnas ir jo vedini žmonės savomis rankomis iš atsilikusio kaimo, iš „balanos gadynės“ čia susikūrė Tikrąjį gyvenimą: patys pasistatė mokyklas, vaikų darželius, kultūros namus, tiltus, tiesė kelius, linksminosi, keliavo, tačiau svarbiausia – jie tikėjo ateitimi ir tikėjo savo jėgomis, viską susikurdavo patys ir nelaukė ištiesę ranką jokių pašalpų ar paramų“, – skelbiama įraše.
R. Vasiliauskienė DELFI patvirtino, kad įrašą patalpino jos vyras Artūras Vasiliauskas su kuriuo, kaip nurodoma pernykščiame „Ukmergės žinių“ straipsnyje, iš Vilniaus į Sližius jie persikraustė prieš 7 metus. R. Vasiliauskienė tikino, jog įrašu nesiekiama idealizuoti sovietinių laikų, o išsireiškimas „aukso amžius“ – pagražinimas, tačiau tuoj pat pabrėžė, kad tuo tiki jos krašto žmonės.
„Juk ir kaime, ir mieste tada gyveno tiek vaikų, tiek jaunimo! Tauta klestėjo visiškai nepriklausomai nuo jokių ideologinių atspalvių. Kultūrinio, ekonominio gyvenimo pakilimas tuo metu buvo ne tik Sližiuose, Ukmergėje, Lietuvoje,Tarybų Sąjungoje – jis buvo visame pasaulyje.
Tuo, kas tada buvo sukurta, žavimasi iki šiol: opera, teatrai, kinas, literatūra, estrada... kultūra tapo prieinama daugumai žmonių. Lietuvoje nuo 1961-ųjų iki 1991- ųjų suklestėjo tikslieji mokslai, pramonė, mūsų kalbotyra, sportas, daugybė kitų sričių. Žmonėms buvo pastatytos koncertų salės, kultūros namai, muziejai, garsiausi kompozitoriai, rašytojai, menininkai tuo metu sukūrė tai, kuo žavimės iki šių dienų“, – teigiama įraše.
„Tas laikotarpis žmonėms labai svarbus. Tuomet, kai kūrėsi kolūkiai, žmonės išties gyveno daug laimingiau, buvo mokykla, kultūros namai, veikė vietinis radijas, vyko kultūros renginiai, Kauno muzikinio teatro premjeros, čia lankėsi visi garsiausi poetai, tai buvo klestintis kolūkis, žmonės važinėjo į ekskursijas, buvo viskuo aprūpinti, matė ateitį, nors ir teko sunkiai dirbti.
Visi bendromis jėgomis statė kolūkį, tiesė kelius, o dabar viskas apleista, nė vieno naujo namo nepastatyta, tai didžiulė katastrofa Lietuvai, vaikų nebėra!“, – kalbėjo R. Vasiliauskienė. Ji pripažino, kad įraše išties negailima kritikos šiems laikams.
„Net sunku būtų palyginti šiandieninę Lietuvos „pramonę“, šiandien sukuriamus „Zero“ tipo kino filmus ir olialia pupyčių dainas su 1961-1991 metų šedevrais.
Sunku sulyginti ir Sližiuose anuomet virusį pilnavertį gyvenimą ir šiandienines ištuštėjusias sodybas, uždarytą mokyklą, gyvenvietės centre matomus apgriuvusius pastatus... Anuomet sugebėdavom patys pasistatyt, o dabar be europinių pašalpų ir susiremontuoti nebegalime. Kas atsitiko?!“, – retoriškai klausia Sližių krašto laikraštis.
R. Vasiliauskienė patvirtino, kad Sližiuose Sližiuose tebegyvenantis buvęs kolūkio pirmininkas iki šiol yra gerbiamas žmogus, o vietos žmonės esą netgi balsavo už idėją įkurti kolūkio muziejų. Tam esą jau du metus ieškoma galimybių.
„Apie tai kalbame jau du metus, norime mūsų kaime padaryti kolūkio muziejų, nes čia yra buvęs Salomėjos Neries kolūkis – vienas garsiausių Lietuvoje.
Toks muziejus esą reikalingas ne tiems, kurie yra gimę ir išauklėti sovietmečiu. Pasak Sližių krašto laikraščio, tokie žmonės viską prisimena ir jiems įrodymų nereikia.
Kaltinimai Vakarams: iš jų – nedaug naudos
„Įrodymų reikia jaunimui, kurie pamatė pasaulį ir subrendo jau kultūrinio ir ūkinio nuosmukio, baisiausios Lietuvos istorijoje emigracijos metais. Būtent todėl šiandien ir atidaromas mūsų (kol kas virtualus) muziejus ir diskusijų klubas „Atgal į ateitį“. Pagrindinis jo tikslas – prisiminti laikus, kai buvome stiprūs ir surasti kelią ATGAL Į ATEITĮ. Jei to nepadarysim, tai tik laiko klausimas kada Sližiai, kaip ir visa tauta išnyks, nes mūsų kraštas yra visos Lietuvos veidrodis“, – pabrėžiama įraše.
R. Vasiliauskienė tikino, kad sovietmečio šlovinimas artėjant Kovo 11-ai, Nepriklausomybės ir išsilaisvinimo iš sovietinės okupacijos dienai tėra sutapimas.
„Tame nieko nematau. Mes neidealizuojame tų laikų, juk jų nesugrąžinsi, nesame fanatikai. Mes norime tik priminti tuos laikus, atskleisti, kad tai, kas buvo tikra, buvo praeityje, tauta buvo gyva, o dabar to tikro kaime matau labai mažai.
Tais metais buvo didžiulis kultūrinis pakilimas, o dabar to nematome. Taip, komercinius filmus galime pasižiūrėti, bet neiname į renginius, sėdime sukišę akis į televizorius, o kuo viskas baigiasi? Emigracija iš Lietuvos“, – sakė R. Vasiliauskienė.
Ji pažymėjo, kad sovietmečio nuotraukų koliaže įterptos Donato Banionio, Andriaus Mamontovo, Justino Marcinkevičiaus, Arvydo Sabonio ir kitų garsių žmonių nuotraukos „tėra meno kūrinys, susijęs su tais laikais“.
Be to, nors ir priminta, kad lyginant vidutinį atlyginimą šiais laikais ir sovietmečiu, pastaruoju laikotarpiu viskas kainavo daug daugiau, R. Vasiliauskienė sutiko su tokiu vertinimu, ji pabrėžė, kad „daiktai neatneša laimės“.
„Aš taip galvoju. Kas iš to, kad galime įsigyti? Pažiūrėkite – visi turime tų daiktų, o kur tas pasitenkinimas? Kodėl visi važiuoja iš Lietuvos? Tauta tai nyksta.
Kalba praktiškai naikinama, visi pereiname prie anglizmo. Bandome eiti tomis pėdomis į Vakarus, kurie siurbia mūsų tautą, mūsų fizinę darbo jėgą, o atgal mes nelabai ką gauname – nebent jų kultūrą. Bet kad mums būtų nauda ar didžiulis dvasinis pakilimas, aš to nematau“, – sakė Sližių bendruomenės pirmininkė. Jos teigimu, kritiški ir kiti neigiami komentarai palikti po pasirodžiusiu įrašu tėra provokacija.
Kas ir kodėl ilgisi sovietinių laikų?
„Man toks sovietmečio liaupsinimas sunkiai suvokiamas. Iš tikrųjų tokio liaupsinimo iš racionalių žmonių nelabai tikėčiausi“, – sunkiai rinkdama žodžius įrašą įvertino filosofė, rašytoja, Vilniaus universiteto Tarptautinių santykių ir politikos mokslų instituto dėstytoja Nerija Putinaitė. Juos nuomone, galima pateikti gausybę argumentų ir faktų apie sovietmetį, kurie paneigtų tai, kas rašoma įraše.
„Tai, kas ten surašyta, prieštarauja faktams, tiesiog kvaila ir neatitinka mūsų ar netgi tų žmonių patirties. Juk galima kalbėti ir apie intelektualų persekiojimus, beteisiškumą, tai, kas dėdavosi kolūkiuose. Galima sakyti, kad žmonės naivūs, o gal ta bendruomenė nori išsiskirti, patraukti dėmesį, parodyti savo kitoniškumą“, – svarstė N. Putinaitė.
Ji pabrėžė, kad posovietinės visuomenės problema ta, kad žmonėms labai sunku gyventi be vadinamojo laimės ir išsipildymo mito. O būtent sovietmečiu toks mitas buvo ir nemažai žmonių tikėjo, kad sovietinė valstybė turi savų išskirtinimų, nes propaganda vis tiek veikė.
„Tyrėjai pastebi, kad kai tie vaizdiniai posovietinėse visuomenėse dingsta, žmonės pradeda jausti stoką, nes jie kaktomuša susiduria su realybe. Žmonės pradeda ieškoti laimės erdvių, o nugludintas sovietmetis gali būti tokia erdve“, – sakė pašnekovė.
„Dar yra viena posovietinė būsena: susipriešinimas su savo valstybe ir pasyvumas. Manau, kad tas simpatijų demonstravimas sovietmečiui gali būti vertinamas ir kaip „špyga“ rodoma savai valstybei, kuri ištrūko iš sovietmečio ir stengiasi eiti pirmyn.
Žmonės labai didelius reikalavimus kelia valstybei, kad ji garantuotų laimę ir pan., ir kai to negauna, pyksta. Yra labai menkas suvokimas, kad patys žmonės yra valstybė. Lietuvoje labai didelis žmonių susipriešinimas su valstybe, ir juo labiau, kad dažnai „valdžia“ sutapatinama su valstybe“, – pridūrė ji.
Keliolika sutarčių su Lietuvos kariuomene, tarp jų - net ginkluotės remonto paslaugos, prieiga prie NATO karinės technikos, bet jokių klausimų ar abejonių, net po to, kai neigiamą įvertinimą pateikė Valstybės saugumo departamentas.
Ar jūsų valstybei atrodo normalu, kad su įtakingais rusų orligarchais ir valdžios viršūnėle Kremliuje siejamo lietuvių verslininko įmonės gali pelnytis iš užsakymų Lietuvoje, net jei šios šalies žvalgyba uždega pavojaus lemputes: „neatitinka nacionalinio saugumo interesų“? Net po to, kai dėl sutarties su viena iš šių įmonių pareigų netenka Lietuvos karinių oro pajėgų vadas?
Tokius klausimus iškėlęs rusų tyrėjas Michailas Maglovas tikina susidaręs įspūdį, kad Lietuvoje visi viską žino apie verslininko Gedimino Žiemelio veiklą Rusijoje, tačiau keistai ignoruoja kai kurias svarbias detales arba tiesiog nesuveda galų. Būtent suvedęs galus žurnalistas ryžosi viešai iškelti klausimus.
Kone pusę metų trukęs M. Maglovo tyrimas paviešintas antikorupcinio projekto „Municipalinis skeneris“, prie kurio kūrimo prisidėjo ir 2015 m. nužudytas Rusijos politikas Borisas Nemcovas, puslapyje.
Tarp kitų G. Žiemelio verslo imperiją, jos toli siekiančius ir esą į ofšorinių bendrovių Kipre, Liuksemburge ar kitus akligatvius vedančius verslo ryšius užsimenama ir apie užsakymus jo bendrovėms Lietuvoje. Ir ne bet kokias sutartis, o šimtų tūkstančių eurų vertės sandorius su Lietuvos kariuomene. M. Maglovas atkreipė dėmesį, kad kol vienoms G. Žiemelio įmonėms užsidegdavo raudona šviesa, kitoms niekas iki šiol netrukdo.
Be BGS kariai liktų be kuro?
Pavyzdžiui, viena tokių įmonių - UAB „Baltic Ground Services“ (BGS), kuri priklauso G. Žiemelio „Avia Solutions Group“. BGS su Lietuvos kariuomene dar 2016-ųjų spalį pasirašė 130 tūkst. eurų vertės sutartį dėl reaktyvinių variklių kuro pirkimo. Tai nebuvo pirmas toks sandoris - nuo 2010 metų Lietuvos kariuomenė su BGS yra pasirašiusi net 7 sutartis už maždaug 663,5 tūkst. eurų. Kiekviena nauja sutartis dėl kuro tiekimo kas kartą būdavo vis didesnė.
Iš pirmo žvilgsnio problemos čia tarsi ir nėra. KAM atstovų teigimu, visi Lietuvos KOP orlaiviai kuru paprastai aprūpinami Karinių oro pajėgų Aviacijos bazėje Šiauliuose, tačiau išimtinais atvejais Lietuvos kariuomenė yra numačiusi ir kuro papildymo galimybes Vilniaus, taip pat kaip ir Kauno ir Palangos, oro uostuose, kai orlaiviams yra būtinybė juose tūpti.
„Lietuvos kariuomenė 2016 m. balandžio 13 d. yra sudariusi sutartį su UAB „Baltic Ground Services“ dėl kuro pildymo Vilniaus oro uoste, kuri galioja iki 2019 m. balandžio 13 d. Pagal minėtą sutartį Lietuvos kariuomenei nėra privaloma išpirkti visą kiekį degalų, nes perkama pagal poreikį“, – teigiama pirmadienį atsiųstame KAM atsakyme.
Vis dėlto tame pačiame atsakyme taip pat pažymima, kad jeigu tokia sutartis nebūtų sudaryta arba ji būtų nutraukta, „didelė tikimybė, kad Lietuvos kariuomenės orlaiviai iš viso neturėtų galimybės apsirūpinti kuru (ir tūpti) Vilniaus oro uoste“.
Dar daugiau, KAM, teigdama, kad Vilniaus oro uoste yra ribotas kiekis tiekėjų, pripažįsta, jog BGS bent jau Vilniuje užėmusi itin reikšmingą kuro tiekimo paslaugų rinkos dalį. Kitaip sakant, kol kas KOP lėktuvai, tarp jų ir trys transportiniai C-27 „Spartan“, kuriais su VIP kapsule į užsienį neretai skraido Lietuvos valstybės vadovai, teoriškai gali priklausyti nuo BGS darbuotojų malonės.
Pavyzdžiui, anot KAM, nors ir žinomi trys tiekėjai, kurie teoriškai galėtų aprūpinti kuru, 2016 m. Lietuvos kariuomenės skelbtame konkurse dalyvavo tik UAB „Baltic Ground Services“.
„Tikėtina, kad kiti to nedaro dėl pernelyg mažų kiekių ir sudėtingų viešųjų pirkimų procedūrų“, – pabrėžiama KAM atsakyme DELFI. Be to, pareigūnai pažymi, kad ne visi Krašto apsaugos sistemos pirkimai susiję su nacionaliniu saugumu.
Be to, kuro pirkimas nėra įslaptintas sandoris, kurį sudarant tiekėjas turėtų turėti atitinkamą leidimą o viešųjų pirkimų įstatymas ir kiti teisės aktai esą nenumato galimybės dėl bet kokios priežasties eliminuoti tiekėjus iš viešųjų pirkimų procedūrų ar nutraukti su jais sudarytas sutartis, tai neva patvirtina ir teismų praktika.
„Kuro užpildymo procedūra tiek civiliniams, tiek kariniams orlaiviams visuose oro uostuose yra vienoda, ir tai yra oro uostų prerogatyva – užtikrinti, jog jo teritorijoje veikiantys tiekėjai atitinka saugumo reikalavimus. Vilniuje, Frankfurte, Tbilisyje ar kitur – tenka rinktis iš tų oro uosto siūlomų tiekėjų“, – pridūrė Krašto apsaugos viceministras Giedrimas Jeglinskas.
Anot M. Maglovo, jau Vilniaus oro uoste į akis gali kristi, viena vertus, įprastas, tačiau kartu ir susidomėjimą keliantis vaizdas. Kombinezonais vilkintys vyrai pila aviacinį kurą į lėktuvus, iškrauna bagažą, keleivius veža autobusais. Šaltą dieną speciali technika tirpdo ledą nuo orlaivių.
Šiuos, regis, kasdienius vaizdus vienija trys raidės: BGS. Po jomis slypi bendrovės pavadinimas - UAB „Baltic Ground Services“ (BGS) yra ne šiaip tarptautinė antžeminio orlaivių ir keleivių aptarnavimo bei aviacinių degalų tiekėja. Tai yra ir prieigą prie NATO orlaivių galinti turėti įmonė.
Iš pirmo žvilgsnio BGS – tai yra dar vienas sėkmingos lietuviško verslo istorijos pavyzdys. 2008 metais BGS tapo pirmąja Europoje ir viena iš dešimties pasaulyje antžeminio orlaivių ir keleivių aptarnavimo bendrove, kuriai buvo suteiktas ISAGO antžeminių paslaugų saugos ir kokybės sertifikatas.
Lietuvoje sėkmingai besiplečianti BGS užpernai gavo 68,4 mln. eur pardavimo pajamų – 57,5 proc. daugiau nei 2015 m. Pernai BGS pasirašė sutartį su „Lietuvos oro uostais“, kuriems nuo šių metų sausio vadovauja buvęs BGS atstovas Lenkijoje Marius Gelžinis.
Šiemet planavusi užimti ne mažiau kaip 30 proc. Vilniaus tarptautinio oro uosto krovinių rinkos, BGS neslėpė gerokai didesnių ambicijų. Šiuo metu BGS dirba ne tik Vilniaus, bet ir kituose pagrindiniuose Lietuvos oro uostuose, o taip pat Latvijoje, Estijoje, Ukrainoje.
Paties G. Žiemelio tinklaraštyje skelbta, kad BGS, vykdanti antžeminį orlaivių ir keleivių aptarnavimą 16-oje oro uostų, iki 2018 metų pabaigos planuoja veikti net 20-yje Europos oro uostų, o per artimiausius kelerius metus išsiplėsti iki 35 bei darbuotojų skaičių padidinti iki poros tūkstančių. Planuojama, kad įsitvirtinimui naujose rinkose įmonė turės skirti apie 18 mln. eurų.
Tačiau BGS nėra vien sėkmės istorija. DELFI žiniomis, pernai liepą VSD priėmė sprendimą neišduoti BGS tiekėjo patikimumo pažymėjimo, leidžiančio dalyvauti įslaptintuose sandoriuose. Toks sprendimas gali pasirodyti, kaip perkūnas iš giedro dangaus arba smūgis BGS bei jį valdančių reputacijai. Tačiau iš tikrųjų tai tėra ne pirmas atvejis, kai VSD „Avia Solutions Group“ valdomai įmonei uždega raudoną šviesą.
Sutartys su kariuomene – viena po kitos
VSD sprendimas yra apskųstas Vilniaus apygardos administraciniam teismui. O ir tai, jog BGS darbuotojai Vilniaus oro uoste aptarnauja keleivius ir lėktuvus savaime nieko blogo nereiškia. Tačiau jei VSD sprendimas dėl BGS nepatikimumo liks galioti, galima oficialiai kelti įvairius klausimus.
Pavyzdžiui, kodėl vien tai, kad žvalgybininkų nuomone, nepatikima bendrovė užsiima tiek civilinių, tiek Vilniaus ar kituose oro uostuose besilankančių NATO karinių orlaivių kuro papildymu, nekelia abejonių Lietuvos kariuomenei?
Kol kas pagrindo abejoti BGS tarsi nėra. Tačiau VSD signalizuojamas nepatikimumo veiksnys gali atverti duris įvairiausioms teorijoms, ypač aiškinantis priežastis, kodėl VSD nusprendė nesuteikti patikimumo pažymėjimo BGS.
Pavyzdžiui, M. Maglovui pateikus užklausą, ar Lietuvos kariuomenė yra sudariusi sutarčių su kitomis G. Žiemelio valdomomis įmonėmis, paaiškėjo netikėti faktai.
Praėjus vos pusmečiui po paskutinės sutarties su BGS, Lietuvos kariuomenė 2016-ųjų spalį pasirašė preliminarią sutartį su „FL Technics“, kurios 100 proc. akcijų taip pat priklauso taip pat G. Žiemelio „Avia Solutions Group“. Įdomu tai, kad sutarties esmė - 60 mm minosvaidžių M-60 remonto darbai už 208 tūkst. eurų.
Tad kodėl remontuoti bulgariškus minosvaidžius pasirinkta orlaivių techninės priežiūros ir remonto paslaugas teikianti aviacijos bendrovė? Ir dar tokia, kuri, kaip ir BGS yra sulaukusi VSD dėmesio.
KAM teigimu, Lietuvos kariuomenės sutartis su „FL Technics“ tebuvo preliminari, tad jokių mokėjimų atlikta nebuvo. Be to, abipusiu susitarimu sutartis nutraukta 2017 m. balandžio mėnesį.
„Atkreipiame dėmesį, jog minėtas pirkimas neįslaptintas, tad pagal galiojančias procedūras nebuvo įstatyminės prievolės papildomai tikrinti tiekėjo patikimumą.
Taip pat pabrėžiame, jog pirkimo procedūros vykdytos laikantis Viešųjų pirkimų gynybos ir saugumo srityje įstatymo, kuris numato baigtinį sąrašą atvejų, kada tiekėjų pasiūlymai turi būti atmesti“, – pažymima papildytame KAM komentare.
Be to, toks formalus procedūrų ir įstatymo raidės laikymasis - ne vienintelė keistenybė. Mat ministerijos atsakyme taip pat pabrėžiama, kad „Krašto apsaugos ministerija taip pat inicijavo, o Ūkio ministerija parengė įstatymų pakeitimus, kurie leistų atmesti tiekėjus, jeigu jie ar jų teikiamos prekės ar paslaugos kelia grėsmę nacionaliniam saugumui“.
Vis dėlto nepastebėti, kad „FL Technics“ neatitinka nacionalinio saugumo interesų KAM sugebėjo net 2 metus, per kuriuos pasirašė preliminarią sutartį su minėta bendrove. Jos pavadinimo kariškiai negalėjo negirdėti, mat jis skambėjo dokumente, kurį Krašto apsaugos viceministras turėjo svarstyti dar 2015 m.
Neatsitiktinai dar prieš 3 metus VSD veiklos ataskaitoje paminėta, kad G. Žiemelio netiesiogiai valdomos Lietuvos kapitalo aviacijos grupės „Avia Solutions Group“ antrinė lėktuvų techninės priežiūros įmonė „FL Technics“ nėra patikima.
Potencialių dalyvių atitikties nacionalinio saugumo interesams įvertinimo komisija, į kurią įtrauktas ir KAM viceministras, 2015 m. svarstė UAB „FL Technics“ plėtros Tarptautinio Vilniaus oro uosto teritorijoje klausimą.
VSD, vykdydamas Strateginę reikšmę nacionaliniam saugumui turinčių įmonių ir įrenginių įstatymo nuostatas, pateikė savo surinktą informaciją komisijai, kuri ir nusprendė, kad „numatoma investicija neatitinka nacionalinio saugumo interesų.“
Po tokiu lakonišku išsireiškimu slypėjo įtarimą VSD sukėlę G. Žiemelio verslo ryšiai Rusijoje. Beje, šių jis pats niekuomet neslėpė, bet ir nedramatizavo.
Dar 2014 metais, kai visas pasaulis su siaubu stebėjo Rusijos įvykdytą Krymo aneksiją ir Kremliaus sukeltą karą Donbase, G. Žiemelis ėmė stiprinti pozicijas Rusijoje.
„Verslas turi būti apolitiškas. Čia, Lietuvoje, gal viskas labai sureikšminama, nes esame taškas tarp Rusijos ir Europos ir tas jautrumas dėl projekto Maskvoje...“, – 2016 m. interviu DELFI teigė G. Žiemelis, pats užsiminęs apie prieštaringai vertinamą Žukovskio oro uosto projektą.
Šis oro uostas, į kurio atidarymą atvyko pats Rusijos premjeras Dmitrijus Medvedevas, yra pirmasis Maskvos oro uostas, kurio pagrindinis akcininkas – užsienietis. 25 procentai ir viena valdančiosios bendrovės „Ramport Aero“ akcija priklauso Rusijos valstybinei korporacijai „Rostech“, o likusios – G. Žiemelio bendrovei „Avia Solutions Group“.
Iš G. Žiemelio įmonės statyto ir buvusio VĮ „Tarptautinis Vilniaus oro uostas“ vadovo Tomo Vaišvilos vadovaujamo Žukovo oro uosto buvo paleisti skrydžiai su „Uralo avialinijų“ lėktuvais į rusų okupuotą Krymą.
Lietuvos priekaištus dėl ryšių su „Rostech“ vadovu Sergejumi Čemezovu ir kad tokios pažintys ką nors reiškia, G. Žiemelis atmeta, nors S. Čemezovas yra ne šiaip artimas ir ištikimas Vladimiro Putino aplinkos oligarchas, bet ir buvęs KGB agentas, tarnavęs Drezdene kartu su pačiu V. Putinu. Be to, S. Čemezovas yra įtrauktas į Europos Sąjungos sankcijų sąrašą.
„Visur norint dirbti užsienyje reikia būti apolitišku. Taip pat, kaip sakoma, reikia prisitaikyti ir būti labai pragmatišku“, – tuomet sakė verslininkas DELFI. Vis dėlto būtent įvykiai Ukrainoje paskatino Lietuvos pareigūnus atidžiau pažvelgti į verslininkų ryšius su kolegomis Rusijoje. Dėmesio neišvengė ir „Avia solutions group“ įmonės.
Tai, ką interviu G. Žiemelis pavadino „mistinėmis priežastimis“, Lietuvos pareigūnai vadina svariais argumentais, kodėl jo įmonėms pateikta neigiama VSD išvada. Pastaroji sukėlė ir savotišką sniego gniūžtės efektą: tais pačiais 2015 m. „FL Technics“, Ūkio ministerijos sprendimu, buvo išbraukta iš NATO konkursų potencialių dalyvių sąrašo.
Jame esančios įmonės gauna informaciją apie NATO konkursus, o norėdamos juose dalyvauti, supaprastinta tvarka gali gauti patikimumo deklaracijas. „FL Technics“ tokį ministerijos sprendimą dar skundė, tačiau Vilniaus apygardos administracinis teismas skundą atmetė.
Dėl neigiamo VSD vertinimo „FL Technics“ taip pat neleista plėstis Šiauliuose, kur oro uostu naudojasi NATO oro olicijos ir kiti sąjungininkų orlaiviai. „Avia Solutions Group“ norėjo Šiaulių oro uoste pastatyti lėktuvų remonto bei dažymo angarus, taip pat svarstyta iš Vilniaus perkelti pilotų rengimo centrą.
DELFI žiniomis, „FL Technics“ dar siekė gauti ir tiekėjo patikimumo pažymėjimą, leidžiantį dalyvauti įslaptintuose sandoriuose. Tačiau iš VSD sulaukta išvados, kad bendrovė „FL Technics“ negali užtikrinti įslaptintos informacijos, žymimos slaptumo žyma „Konfidencialiai“ ar aukštesne, saugumo.
Be to, kita „Avia solutions group“ priklausanti įmonė – „Helisota“ 2016-ųjų pabaigoje taip pat pateko į nemalonę, mat paaiškėjo, jog Lietuvos Karinių oro pajėgų (KOP) sraigtasparnių „Mi-8T“ remontui viešąjį pirkimą laimėjusi įmonė „Helisota“ pasirinko subrangovus Rusijoje – „Uralo civilinės aviacijos gamyklą“.
Tuomet procesas buvo sustabdytas, o po pasitarimo tarp kariuomenės vado ir tuometinio krašto apsaugos ministro buvo priimtas sprendimas nuo tarnybos nušalinti įsakymą pasirašiusį Karinių oro pajėgų vadą plk. Audronį Navicką, kuris apkaltintas deramai neįvertinęs visų grėsmių.
Bet net ir po šių dviejų „Avia solutions group“ priklausančių bendrovių nesėkmių siekiant pasirašyti naujus sandorius Lietuvoje, didelių pokyčių neįvyko.
Pavyzdžiui, „FL Technics“ interneto svetainėje tarp skirtingų šalių suteiktų sertifikatų iki šiol puikuojasi 2014 metais Ūkio ministerijos išduota deklaracija dėl patikimumo, nors iš NATO konkursų dalyvių sąrašo įmonė jau seniai išbraukta.
Beje, į patį M. Maglovo tyrimą „Avia solutions group“ reagavo žaibiškai. Antradienį „Avia Solutions Group“ išplatino pranešimą spaudai, kuriame teigė patirianti informacinę ataką.
„Įvairiuose informaciniuose Rusijos ir Ukrainos portaluose bandoma bendrovę sieti su vietos politikais, politinėmis struktūromis ar neįtikinamais įvykiais bei scenarijais. Atskirais atvejais net „braižomos schemos“ su įmonėmis, kurios nieko bendro neturi nei su „Avia Solutions Group“ veikla, nei su jos vykdomais verslo projektais.
Tenka pastebėti, kad Ukrainos ir Rusijos portaluose anoniminėse ar realiai neegzistuojančių autorių publikacijose nurodoma, kad „Avia Solutions Group“ tiek Ukrainoje, tiek Rusijoje neva naudojosi privilegijomis ir bendradarbiauja su politiniais veikėjais. „Tiriamuosiuose straipsniuose“ nurodomi Lietuvos, Rusijos, Ukrainos politikai, kurie neva dalyvauja įmonės veikloje per tariamas įmones. Įvertinus šios dienos dviejų šalių politinę situaciją ir dviejų minimų valstybių santykius – sunku įsivaizduoti, kad tai net teoriškai galėtų būti įmanoma“, – teigiama pranešime.
Jame taip pat pažymima, kad su užsienio šalimis bendrovė turi tik komercinių interesų, o „Avia Solutions Group“ yra didelis darbdavys aviacijos sektoriuje, mokesčių mokėtojas ir daugelio šalių eksportuotojas.
„Konkurencinėje kovoje naudojami realybės neatitinkantys faktai, kurie viešai skleidžiami teršia įmonės vardą ir gadina reputaciją. Rekomenduojame ignoruoti tokio pobūdžio informaciją“, – pažymima pranešime, kur taip pat grasinama prieš tokios informacijos skleidėjus imtis teisinių priemonių.
Žiūrėkime tiesai į akis – reikia pripažinti Krymą Rusijos dalimi. Tokius žodžius viešai prieš kamerą esą ištarė Lietuvos Krašto apsaugos ministras Raimundas Karoblis. Naivesni ir lietuviškai nemokantys gal net ir patikėtų tokia „sensacija“, nors tai tėra internete pastarosiomis dienomis plintanti melaginga naujiena.
Praėjusią savaitę rusiškuose ir ukrainietiškuose tinklapiuose ėmė plisti „naujiena“, jog R. Karoblis esą pripažino Krymą Rusijos dalimi. Jis taip pat neva paragino JAV gynybos bendroves „atsisakyti betikslių bandymų investuoti Ukrainoje, kol ši neišrovė korupcijos“.
Tokius sensacingus pareiškimus R. Karoblis žurnalistams neva rėžė vasario 28-ąją, prieš Vilniuje vykusį JAV ir Lietuvos Gynybos forumą, kuriame dalyvavo amerikiečių karinių bendrovių „Lockheed Martin“, „Orbital ATK Inc.“, „Oshkosh Defense“ ir „Textron Systems Corporation“ atstovai. Kaip R. Karoblio žodžių įrodymas pateikta ir vaizdo įrašo ištrauka.
Išties, lietuviškai nemokantys asmenys, pavyzdžiui, didelė ukrainiečių arba rusakalbių auditorijos dalis gal ir galėtų patikėti tokiomis Lietuvos Krašto apsaugos ministro „citatomis“. Tačiau pasiklausius „Youtube“ kovo 2-ąją išplatinto vaizdo įrašo tampa akivaizdu, kad nieko panašaus į straipsniuose minimus pripažinimus ar kritiką ukrainiečiams R. Karoblis iš viso nešnekėjo.
„Šnekėsimės su ukrainiečiais dėl realios situacijos. Ką mes irgi žinome, tikime Ukrainos pajėgomis, jos yra pajėgios suvaldyti rizikas ir yra adekvačios esamai situacijai“, – įraše kalba R. Karoblis. O pasirinkus automatiškai nustatytus rusiškus arba angliškus titrus ir nemokant lietuvių kalbos, gali susidaryti įspūdis, jog R. Karoblis šneka būtent apie Krymo pripažinimą Rusijai.
Įdomu ir tai, kad nors R. Karoblis cituojamas kalbėjęs vasario 28-ąją, iš pradžių tinklapyje „LiveLeak“ vartotojos „Daila“ įkeltas įrašas, neva demaskuojantis Lietuvos ministrą publikuotas dviem dienom anksčiau – vasario 26-ą. Tiek „LiveLeak“, tiek „Youtube“ įrašus patalpinę vartotojai sukurti visai neseniai, neturi jokių sekėjų ir iš viso nėra platinę kitų įrašų.
R. Karoblio patarėja Vita Ramanauskaitė pabrėžė, kad pats įrašas tėra dar pernai lapkritį Lietuvos kariuomenės dienos proga vykusios R. Karoblio ir kariuomenės vado, generolo Jono Vytauto Žuko spaudos konferencijos iškarpa. O minėtame JAV ir Lietuvos gynybos forume R. Karoblis iš viso nedalyvavo.
„Tai dar vienas bandymas skleisti įžūlų melą, siekis sukiršinti partnerius ir mažinti visuomenės pasitikėjimą Lietuvos parama Ukrainai bei diskredituoti Lietuvą tarptautinėje arenoje, – sakė R.Karoblis.
„Bendradarbiavimas su Ukraina ilgą laiką yra vienas iš svarbiausių Lietuvos užsienio ir saugumo politikos prioritetų, ir toliau juo bus, nepaisant priešiškų jėgų pastangų mažinti Lietuvos paramą Ukrainai. Lietuva palaiko Ukrainos nepriklausomybę ir teritorinį vientisumą, rėmė ir toliau rems Ukrainos europinės bei euroatlantinės integracijos siekius“, – pridūrė jis.
DELFI primena, kad tai yra jau ne pirmas kartas pastaruoju metu, kai bandoma platinti melagingas naujienas apie R. Karoblį. Praėjusį sausį įsilaužus į naujienų portalą tv3.lt, jame paskelbta išgalvota melaginga žinia apie krašto apsaugos ministrą, esą R. Karoblis priekabiavo prie Žinių radijo žurnalisto Rido Jasiulionio ir prisipažino esąs gėjus.
Portalo vyriausiasis redaktorius Artūras Anužis BNS sakė, kad įsilaužimas įvyko sausio 18-ąją, 19 val. 15 min., o po devynių minučių pasirodė šmeižikiškas straipsnis. Portalas straipsnį pašalino po penkių minučių. Pirminiais duomenimis, pagal IP adresą nustatyta, kad įsilaužta iš Sankt Peterburgo, sakė redaktorius.
Straipsnis buvo parašytas gana taisyklinga lietuvių kalba, jame pasakojama, esą be R. Jasiulionio anonimiškai apie priekabiavimus prakalbo aštuoni esami ar buvę diplomatai.
Tai taip pat buvo ne pirmas incidentas, kai įsilaužus į Lietuvos žiniasklaidos priemones jose paskelbiama melaginga išgalvota informacija. Sausį išplatinta melaginga žinia, esą Lietuva Mongolijai įvedė ekonomines sankcijas dėl tos šalies prezidento žodžių apie sovietinę okupaciją. Lietuvos diplomatai tai pavadino sąmoninga provokacija.
Lietuvos žvalgybos institucijos dar pernai perspėjo, kad Rusija siekia diskredituoti NATO pajėgas Lietuvoje ir sukelti visuomenės priešpriešą karių dislokavimui, taikydama informacines ir kibernetines atakas, skleisti melagingo turinio ir provokacinio pobūdžio informaciją.
Nacionalinio kibernetinio saugumo centras prie Krašto apsaugos ministerijos (NKSC) įspėja, kad pastaruoju metu itin padaugėjo siunčiamų melagingų „direktoriaus laiškų“, kuriuose imituojamas atsakingas pareigas įstaigoje užimantis asmuo, kurio vardu laišką gavusių specialistų prašoma atlikti finansines operacijas.
Laiško turinyje gali būti minimos aplinkybės dėl kurių vadovas yra nepasiekiamas, bet piniginę operaciją reikia atlikti skubiai, pvz.: „Reikia greitai apmokėti sąskaitą. Šiuo metu esu susirinkime, todėl atrašyk paštu“. Tekstas gali būti ir gana skurdus, pvz., „Ar šiandien galite atlikti užsienio pervedimą?“, kuriuo siekiama užmegzti dialogą.
NKSC rekomenduoja organizacijoms informuoti savo specialistus, atsakingus už finansines operacijas, apie tokių laiškų pavojų.
Būtina informuoti naudotojus, kad laiške matomas siuntėjo adresas gali būti imituotas, todėl juo aklai pasitikėti negalima. Finansų specialistas, gavęs nestandartinį prašymą, turėtų papildomai įsitikinti tokio prašymo tikrumu ir, pavyzdžiui, paskambinti vadovui.
Organizacijos ir privatūs asmenys gali kreiptis į Nacionalinio kibernetinio saugumo centrą budinčia linija tel.: 8 5 210 5679 arba el. paštu: cert@cert.lt.
Socialiniame tinkle „Facebook“ sklinda melaginga žinia apie tai, kad prekybos tinklas „Maxima“ savo 26-ojo gimtadienio proga dalina 200 eurų vertės kuponus. Komentaruose po šiuo skelbimu žmonės perspėja vienas kitą, kad tai yra netikra žinia, o atidarę nuorodą galite užkrėsti savo kompiuterį ar telefoną virusu.
„Maxima“ atstovai DELFI patvirtino, kad tokios akcijos neorganizavo.
„Maxima“ šiuo metu nemini savo 26-ojo gimtadienio, taip pat nevykdo jokios kampanijos, konkurso ar apklausos, kurios metu būtų dalinami tokios vertės dovanų kuponai. Taip pat, „Maxima“ niekada neprašo už dalyvavimą savo konkursuose susimokėti patiems.
Visus konkursus, apklausas ar kampanijas „Maxima“ skelbia tik oficialiuose savo informacijos sklaidos šaltiniuose: oficialiame „Facebook“ puslapyje „Maxima LT“ ir interneto svetainėje.
Virėjas-milijonierius, vertėjai-programišiai, psichologai ir šimtai išgalvotų profilių, veikiančių po paslaptingų „tyrimų“ bendrovių priedanga. Tokiai 13 asmenų ir kompanijų grupei iš Rusijos JAV pateikė kaltinimus tyrime, kuris siejamas su prezidento rinkimų kampanija 2016 metais. Įtariama, kad minėti veikėjai melagingas naujienas yra platinę ne tik Jungtinėse Valstijose, bet ir Lietuvoje.
Beveik kasmet Lietuvoje valstybinių švenčių ar kitų svarbių datų metu pasipila išgalvotų, melagingų naujienų pliūpsnis. Tokių išgalvotų istorijų per pastaruosius kelerius metus pasirodė ne viena. Daugelio tokių istorijų galai veda į paslaptingą interneto trolių irštvą – mažiausiai nuo 2013-ųjų Sankt Peterburge veikiančią „Interneto tyrimų agentūrą“.
Kaltinamai pateikti būtent minėtai „Interneto tyrimų agentūrai“, jos vadovams ir darbuotojams. O pats kišimasis į JAV prezidento rinkimus tėra tik dalis kaltinimų, išdėstytų keliasdešimtyje lapų.
Manoma, kad šioje operacijoje, pavadintoje „projektas Lachta“, dalyvavo šimtai žmonių, dirbusių pamainomis, o jos biudžetas siekė milijonus dolerių. Kaltinamajame dokumente sakoma, kad JAV piliečiai, apsimetę šios operacijos darbuotojais, per socialinius tinklus „Facebook“, „Twitter“, „YouTube“ ir „Instagram“ skleidė turinį, pasiekdavusį „reikšmingą skaičių“ amerikiečių.
Ši grupė esą palaikė kontaktus su „nieko neįtarusiais“ D. Trumpo kampanijos nariais, bet jos platesnis „strateginis tikslas buvo pasėti nesantaiką JAV politinėje sistemoje“. Grupės kurtu turiniu per „Twitter“ dalydavosi du vyriausi D. Trumpo sūnūs – Donaldas jaunesnysis ir Ericas, taip pat kiti svarbūs jo kampanijos pareigūnai ir artimiausios aplinkos nariai.
Pabrėžiama, kad dalis kaltinamųjų melavo apie savo kelionių į JAV tikslus, ten užsiėmė nelegalia veikla. Pavyzdžiui, JAV teisėsaugos dėmesį ypač patraukė tai, jog kaltinamieji esą klastojo tapatybes, prisidengdami tikrų žmonių arba išgalvotais vardais, naudodamiesi jų asmeniniais dokumentais kūrė socialinių tinklų profilius ir grupes, kuriuose kurstė neapykantą, pjudė amerikiečius vienus su kitais, kūrė sąmokslo teorijas.
Amerikiečiai taip pat aktyviai kviesti į protesto akcijas, nukreiptas prieš Demokratų partijos kandidatę Hillary Clinton. Be to, vengdami JAV teisėsaugos dėmesio, rusai naudojosi „PayPal“ sąskaitomis, iš kurių apmokėjo savo nelegalią veiklą Amerikoje.
Kaltinamieji, anot JAV prokurorų, kartais elgėsi kaip slaptųjų tarnybų agentai – jie esą netgi turėjo planą, kaip Amerikoje esantiems jų sėbrams naudotis slaptais ryšio kanalais, sutartose vietose palikti telefonus arba suklastotus dokumentus. O kilus skandalui kaltinamieji, amerikiečių prokurorų teigimu, ėmė naikinti visus savo veiklos įrodymus.
Vis dėlto įrodymus nuo 2014-ųjų, kai savo veiklą prieš JAV pradėjo minėtieji veikėjai, amerikiečiams surinkti pavyko nesunkiai, mat kaltinamiesiems netrūko įžulumo ir įtikėjimo, kad yra nebaudžiami. Tai neturėtų stebinti, mat už kaltinamųjų bent jau netiesiogiai stovi Kremlius.
Pavyzdžiui, kaltinimų rimtumą rodo tai, kad jie pateikti ne tik eiliniams programišiams, bet ir vienam iš Vladimiro Putino patikėtinių, prezidento asmeniniu virėju laikomam Jevgenijui Prigožinui. Tiesa, jis nėra paprastas virėjas.
Pastaruoju metu jis siejamas dar ir su Sirijoje nukautais „Vagner“ grupės samdiniais, mat būtent vienai jo bendrovių buvo pažadėta ketvirtadalis pelningų Sirijos naftos telkinių kontrolė. Šiuo metu minėtus telkinius prie Deir Al-Zoro miesto kontroliuoja JAV remiamos kurdų pajėgos.
J. Prigožino veikla ir ambicijos daug ką pasako apie šio asmens būdą. Šis du kartus už vagystes ir plėšimus nuteistas verslininkas iškilo iki vieno įtakingiausių V. Putino aplinkos žmonių. Pats milijonierius atsainiai įvertino JAV mestus kaltinimus. Esą, ko tik tie amerikiečiai neišsigalvoja.
„Amerikiečius itin lengva paveikti. Jie mato tai, ką nori matyti. Labai juos gerbiu. Visai neliūdžiu dėl to, kad atsidūriau šiame sąraše. Jei jie nori matyti velnią – tegul“, – teigė jis.
Tokia ramybe J. Prigožinas spinduliuoja neatsitiktinai, mat už sėkmingą karjerą ir „stogą“ Kremliuje gali būti dėkingas pačiam V. Putinui, kuris dar 1996 metais pamėgo lankytis pirmajame J. Prigožino restorane „Senoji muitinė“. Šį paryžietiško stiliaus restoraną verslininkas atvėrė investavęs šimtus tūkstančių dolerių, kuriuos esą uždirbo „iš prekybos dešrainiais“.
Po to pasipylė dar stambesni valstybiniai užsakymai – nuo maisto tiekimo Maskvos mokykloms iki 3 mlrd. dolerių vertės užsakymo maitinti Rusijos kariškius, laimėti ir valymo, komunalinių, kitų paslaugų paketai. Bet nuo 2013-ųjų J. Prigožinas minimas visai kitoje veikloje.
Kol vienos jo bendrovės maitino V. Putiną, vaikus ir karius, kitos, tokia kaip interneto tyrimų agentūra, melo, propagandos, išgalvotų naujienų srautu „maitino“ interneto vartotojus Rusijoje ir ne tik. Ir nors apie melagingų naujienų keliamą pavojų Lietuva ir kitos Baltijos šalys kalba jau ne vienerius metus, JAV šia problema rimčiau susirūpinta tik po 2016-ųjų prezidento rinkimų.
Kaltinimo dokumentuose pažymima, jog kol kas nėra nustatyta, kad minėtiems 13 asmenų bei organizacijoms pavyko pasiekti kokių nors reikšmingų rezultatų Amerikoje. Tačiau vien tai, jog JAV tyrėjai ėmėsi ryžtingų teisinių veiksmų ir aiškiai įvardijo kaltinamuosius, gali būti laikoma simboliniu smūgiu Kremliui. Ir ne tik dėl paties J. Prigožino.
Prokurorų pateiktuose dokumentuose įvardijami asmenys ateityje gali sukelti netikėtų problemų ir niekuo dėtiems vertėjams iš Rusijos, jei tik jie paprašytų JAV vizų. Mat dauguma iš 13 asmenų, kuriems pateikti kaltinimai, esą tik vertėjavo.
Be pačios Interneto tyrimų agentūros vadovo Michailo Bystrovo, operacijas JAV planavusio jaunojo, trisdešimties vos sulaukusio informacinių technologijų specialisto Michailo Burčiko, jo veiklą JAV slapsčiusio IT specialisto Sergejaus Polozovo ir vėliau Kremliaus naujienų agentūrai RIA vadovavusiai Aleksandrai Krylovai, likę kaltinamieji įvardijami tik kaip „vertėjai“.
Ana Bogačiova, Marija ir Robertas Bovdos, Irina Kaverzina, Vladimiras Venkovas,Vadimas Podkopajevas ir Ceychunas esą vertė tekstus iš anglų į rusų kalbas.
Tuo tarpu „vertėjauti“ į Ameriką vykusi A. Bogačiova JAV elgėsi kaip slaptoji agentė: slapta rinko informaciją apie taikinius, analizavo duomenis ir padėjo rusams atrinkti silpniausias amerikiečių informacinės erdvės vietas, į kurias vėliau nusitaikė troliai. A. Bogačiova buvo įkūrusi ir kelias kompanijas, vienai kurių vadovavo kartu su verslo partneriu – Michailu Potepkinu, buvusiu Kremliui lojalaus jaunimo judėjimo „Našy“ komisaru.
Rusai Amerikoje išties smaginosi ir jautėsi nepažeidžiami, jie netgi sugebėjo nusamdyti JAV piliečius, vienas kurių 2016-ųjų gegužės 29-ąją prie Baltųjų rūmų su plakatu neakivaizdžiai pasveikino „trolių“ šeimininką. „Su 55-uoju, bose“, – skelbė plakatas, kurį laikiusiam amerikiečiui buvo sumokėta iš Interneto tyrimų agentūrai priklausančios sąskaitos.
„Vertėjams“ – pamainomis dirbantiems samdomiems troliams – vadovavęs jaunas, 27 metų azerbaidžianietis C. Aslanas valdė šimtus skirtingų „Twitter“ ir feisbuko paskyrų, tuo pat metu sugebėjo vadovauti kelioms skirtingoms bendrovėms ir patentuoti šimtus išradimų.
Tuo metu iš Ukrainos kilusio Glebo Vasilčenko patikti duomenys rodo, kad tokie samdomi troliai galėjo uždirbti apie 700 dolerių per mėnesį vien rašinėdami komentarus.
Tačiau, JAV prokurorų manymu, minėtos rusų grupės nariai neatsitiktinai lankėsi ir uoliai darbavosi tose valstijose, kurių valdymas svyruoja tarp respublikonų ir demokratų.
Ši grupuotė organizavo Trumpo rėmėjų susirinkimus Floridoje, Niujorke ir Šiaurės Karolinoje, tačiau didžioji šio darbo dalis – skleisti turinį, nepalankų H. Clinton ir D. Trumpo priešininkams respublikonams: Tedui Cruzui ir Marco Rubio.
Rusai pirko reklamas socialiniuose tinkluose ir kituose tinklalapiuose, kurių tikslas arba „aiškiai remti tuomečio kandidato D. Trumpi išrinkimą, arba aiškiai priešintis H. Clinton“. Kitos reklamos skatino juodaodžius ir musulmonus nebalsuoti. Manoma, kad šios grupės veiksmai lėmė sukčiavimą balsuojant keliose valstijose.
„Patekti buvo nelengva ir viskas buvo labai slapta – pokalbio dėl darbo metu mums paaiškino, kad reikės rašyti įvairiomis, daugiausiai politinėmis temomis, kitaip sakant, „kurti turinį“.
Niekas iš darbuotojų nenorėjo ir neturėjo teisės šnekėti apie savo darbą, bet galiausiai mums pavyko gauti informacijos. Be to, vienas apsaugininkas aiškino, kad jis saugo ypatingą valstybinės reikšmės objektą, o ne šiaip „tyrimų agentūrą“, – pasakojo J. Aro.
Jos teigimu, vienas trolis dirba 12 valandų per parą, jį naktinės pamainos metu keičia kitas. Per dieną trolis turi išplatinti bent 50–100 žinučių per kelias skirtingas socialinių tinklų paskyras. Kartais jie įsivelia į ginčus patys su savimi – komentuoja tai, ką patys parašė.
Už nuolatinį darbą mokama maždaug 400 eurų per mėnesį. Pagautas trolis visuomet gali išsiginti – neva tai tėra jo asmeninė nuomonė, už kurią tikrai niekas nemoka. Esą nieko keisto, jei naktį po straipsniu vakarietiškos žiniasklaidos priemonėje atsiranda šimtai V. Putiną ginančių komentarų.
Būtent iš minėtos „tyrimų agentūros“ ar su ja siejamų internetinių informacinių tinklapių per pastaruosius kelerius metus liejosi melagingų žinučių srautas ir apie Lietuvą.
Pavyzdžiui, pernai gegužę Rusijos informacinėje erdvėje itin plačiai išplito straipsnis, pavadintas „Sąskaita už okupaciją: Rusija gali kaip mat sugriauti Lietuvos ekonomiką“. Straipsnis pasirodė viename, regis, niekuo neišsiskiriančiame Rusijos portale „New Inform.com“.
Beje, originalus, dalijantis socialiniuose tinkluose vis dar matomas straipsnio pavadinimas buvo dar aštresnis: „Atsakomieji Maskvos veiksmai Vilniui grasina visišku žlugimu: Lietuvoje to neištvers“.
Straipsniu esą reaguojama į dar 2000-ųjų pavasarį Lietuvos Seimo priimtą įstatymą, įpareigojantį Vyriausybę derėtis su Maskva dėl 1940–1990 metais trukusios SSRS okupacijos padarytos žalos atlyginimo. 1995 metais sudaryta komisija ją įvertino tuometiniais 80 mlrd. litų (23 mlrd.eurų).
Už tai, kad būtų reikalaujama kompensacijos už okupacijos metu padarytą žalą, 1992 metais vykusiame referendume pasisakė 90 proc. Lietuvos piliečių. Tačiau Rusija į derybas niekada nesileido ir nei skolos, nei Lietuvos okupacijos nepripažino.
Į tai Kremliaus trolių priedanga vadinamas New Inform.com“ atsakė „paskaičiavimais“, jog būtent Lietuva esą skolinga 65 mlrd. dolerių vien už sovietmečio investicijas ir 72 mlrd. dolerių už kitus infrastruktūrinius projektus.
„Tad galiausiai akivaizdus tas faktas, kad Lietuvos pretenzijos dėl kompensacijų už „sovietinę okupaciją“ gali skaudžiai atsiliepti šiai valstybei.
Rusija, kaip teisėta SSRS teisių perėmėja, logiškai bandys reikalauti savo piniginių ir kitų indėlių su procentais, kurie buvo investuoti Lietuvoje. Jei toks įvykių scenarijus bus realus, Vilnius kartu su visu valstybiniu 41 mlrd. eurų biudžetu kaip mat taps bankrutavusia šalimi. O Rusija gaus galimybę visiškai sugriauti jos ekonomiką“, – konstatuojama straipsnyje.
Be tokių interpretacijų ypač daug dėmesio sulaukė ir Kremliaus trolių aktyviai platinti straipsniai apie lietuvių partizanus kaip Holokausto vykdytojus, o ypatingo dėmesio susilaukė ir Lietuvos prezidentė D. Grybauskaitė, kuriai troliai klijavo ir KGB agentės etiketę, ir kūrė nebūtas istorijas.
Pavyzdžiui, vienam valdančiosios partijos „Vieningoji Rusija“ ideologui priklausantis tinklapis. vg-news.ru dar 2016-ųjų lapkritį pasirodė istoriją apie tariamą Baltijos šalių prezidentų telefoninį pokalbį su D. Trumpu. Lietuvos vadovė esą ėmėsi iniciatyvos ir paskambino išrinktajam JAV vadovui, tačiau neva grubiai pažeidė protokolą: prie pokalbio netikėtai prisijungė Latvijos prezidentas Raimondas Vėjuonis bei Estijos vadovė Kersti Kaljulaid. Tuomet tik išrinktasis prezidentas D. Trumpas esą užčiaupė nemandagiai besielgusius Lietuvos, Latvijos ir Estijos prezidentus. O tada baigė pokalbį.
O dar įdomiau tai, kad visą šį įspūdingą spektaklį neva matė ir garsiai CNN žurnalistei Christiane Amanpour interviu išklojo D. Trumpo kampanijos vadovė Kellyanne Conway, kuri asmeniškai susitarė dėl D. Trumpo pokalbio su D. Grybauskaite.
„Nėra nieko keisto, kad šios trys šalys taip elgiasi. Kai nėra nieko pozityvaus nei ekonomikoje, nei demografinėje srityje, nei kur kitur, krentanti kultūra užleidžia vietą precendento neturinčiam įžūlumui ir kvailumui“, – „cituojama“ CNN žurnalistė Ch. Amanpour.
Kremliaus propagandistų džiaugsmui netrukdė faktas, jog visa ši tariamo pokalbio istorija yra visiškas prasimanymas, mat tokio pokalbio tarp D. Trumpo bei Baltijos šalių vadovų tuo metu iš viso nebuvo. Tai DELFI patvirtino ir Lietuvos prezidentės spaudos tarnyba, ir Ch. Amanpour.
Vilniuje veikiančio Europos humanitarinio universiteto (EHU), kur daugiausia studijuoja baltarusiai, rektoriumi nuo kovo 1-osios skiriamas buvęs Bulgarijos švietimo, jaunimo ir mokslo ministras Sergejus Ignatovas.
EHU antradienį pranešė, kad jo skyrimui į pareigas vienbalsiai pritarė universiteto visuotinis dalininkų susirinkimas.
Pasak aukštosios mokyklos pranešimo, profesorius S. Ignatovas yra tarptautiniu mastu pripažintas egiptologas, parašęs tokias knygas kaip „Klasikinio Egipto morfologija“, „Senovės egiptiečių išmintis“, „Faraonų Egiptas“, „Papirusas neauga ant akmens“, „Dievo kūnas“ bei daugiau nei 40 mokslinių straipsnių, skirtų Senovės Egipto lingvistikos, istorijos ir religijos problematikai.
Bulgarijos švietimo, jaunimo ir mokslo ministro pareigas jis ėjo 2009–2013 metais.
S. Ignatovo akademinė karjera prasidėjo nuo Sofijos universiteto lektoriaus pareigų. 9-ojo dešimtmečio pabaigoje jis prisidėjo prie privataus Naujojo Bulgarijos universiteto vadovybės ir tapo Bakalaurų mokyklos dekanu. 2002–2009 metais jis buvo Naujojo Bulgarijos universiteto rektorius. Prieš ateidamas į EHU prof. S. Ignatovas vadovavo Bulgarijos egiptologijos institutui.
S. Ignatovas egiptologijos mokslų daktaro laipsnį apgynė Sankt Peterburgo valstybiniame universitete. Jis taip pat buvo Oksfordo universiteto stipendiantas. Be gimtosios bulgarų kalbos, S. Ignatovas laisvai kalba rusų, anglų ir prancūzų kalbomis bei dėsto senovės egiptiečių (koptų), asirų babiloniečių (akadų) ir senovės graikų kalbas.
Naujo rektoriaus EHU ieškojo nuo 2016 metų lapkričio, pirmasis konkursas baigėsi su laimėtoju taip ir nepasirašius sutarties. Paskelbus naują konkursą jame nugalėjo S. Ignatovas.
BNS primena, kad EHU 2017 metų pabaigoje sulaukė neigiamų Studijų kokybės vertinimo centro (SKVC) išvadų, dėl to šios aukštosios mokyklos dabartinis leidimas vykdyti studijas nustos galioti 2019 metų liepą. Numatoma, kad sustiprinęs akademinį ir mokslinį potencialą EHU galėtų teikti paraišką naujam leidimui.
2014 metais EHU veikla taip pat įvertinta neigiamai, tuomet universitetas akredituotas tik trejiems metams. Naujoje ataskaitoje neigiamai įvertintas EHU strateginis valdymas bei mokslo ir (arba) meno veikla.
„Ekspertų nuomone, reikia aiškaus apsisprendimo tarp EHU kaip politinio projekto ir universiteto. Trumpalaikis finansavimas tinkamesnis politiniam projektui; pagrindinė EHU išliekanti rizika – tai universiteto finansavimas. Tokio modelio universitetas susiduria su sunkumais, kai reikia veikti teisinėje aplinkoje, kur reikalaujama, kad universitete būtų tiek vykdomas mokymas ir mokymasis, tiek vystoma tarptautinio lygio mokslinė veikla ir užtikrinama šių veiklų kokybė. Universiteto tvarumas tokiomis aplinkybėmis kelia abejonių, nes jo neįmanoma numatyti ir žinoti“, – paskelbė vertintojai.
Anot jų, universitetas neturi aiškios mokslo veiklos strategijos, egzistuoja strategijos dalys, ambicijų sąrašas be aiškaus strategijos valdymo ir finansavimo plano, kuris palaikytų mokslo veiklos augimą.
EHU nesutinka su neigiamais universiteto institucinio vertinimo rezultatais. Anot universiteto vadovybės, reformos, įgyvendintos 2015–2017 metais, padarė esminę įtaką universiteto strateginio valdymo, studijų ir mokslo plėtrai.
EHU – privatus 1992 metais Minske įsteigtas ir vėliau Baltarusijos valdžios uždarytas universitetas. 2004 metais universitetas priėmė Lietuvos Vyriausybės kvietimą ir persikėlė į Vilnių. Šiuo metu EHU studijuoja beveik 800 studentų, iš jų 95 proc. sudaro baltarusiai.
Tarp universiteto donorų yra Europos Sąjunga, Lietuvos Vyriausybė, priemones ir paramą EHU telkia JAV įsikūrusi ne pelno organizacija „Friends of EHU“, speciali Vokietijoje įsteigta organizacija.
JAV nacionalinis Antrojo pasaulinio karo muziejus nesenai paskelbė apie garsios istorikės rengiamą turą, skirtą karo temai Baltijos jūros regione. Amerikiečius savų istorijos interpretacijų kaip mat neprašyta pasišovė mokyti Rusijos ambasada, pažėrusi melo dozę apie Lietuvos vaidmenį karo metu. Tačiau faktus iškraipęs arba nutylėjęs diplomatas sulaukė viešo atsako.
Dar sausio 2-ąją Amerikos nacionalinis Antrojo pasaulinio karo muziejus savo „Twitter“ paskyroje paskelbė apie šių metų birželį rengiamą turą Baltijos jūros regione.
Turo, pavadinto „Tironija dvejuose frontuose“ metu keliautojus siekiama supažindinti su sudėtinga Baltijos šalių istorija Antrojo pasaulinio karo metais, kai Lietuva, Latvija ir Estija atsidūrė tarp dviejų totalitarinių režimų – Sovietų sąjungos ir Nacistinės Vokietijos girnų.
Prabangią devynių naktų kruizinę kelionę, kuri žmogui kainuoja nuo 8,8 tūkst. Iki 15,7 tūkst. eurų iš Stokholmo per Helsinkį, Sankt Peterburgą, Taliną ir Kopenhagą vesti patikėta garsiai knygų apie Antrąjį pasaulinį karą autorei, Alexandrai Richie. Varšuvos universitete dėstanti kanadietė sieks supažindinti su Suomijos vaidmeniu Antrojo pasaulinio karo metu, Leningrado blokada, o taip pat Baltijos šalių istorija sudėtingo istorinio laikotarpio metu.
Tačiau „Twitter“ apie būsimąjį turą paskelbęs JAV muziejus kaip mat sulaukė netikėtos „istorinės pamokos“. Socialiniame tinkle amerikiečius istorijos ėmėsi mokyti Rusijos ambasados Vašingtone spaudos sekretorius Nikolajus Lachoninas.
„Nepamirškite paminėti, kad Sovietų sąjunga ir JAV buvo sąjungininkės, o Baltijos šalys buvo diktatūros. Tikiuosi, kad istorikė Richie papasakos, kaip Lietuva atgavo savo sostinę 1939 metais, apie Holokaustą Baltijos šalyse, Šiaurės šalių Waffen SS savanorius“, – rašė N. Lachoninas, paraginęs aplankyti Leningrado blokados aukoms skirtas kapines Sankt Peterburge.
Tokie raginimai iššaukė komentarų audrą. Įsitraukė ir JAV remiami ekspertai. Kaip pažymėjo „Laisvosios Amerikos radijo“ įsteigtas faktų tikrinimo tinklapis Polygraph.info, dalis Rusijos diplomato pateiktos informacijos nėra melaginga, tačiau pati žinutė „Twitter“ iškraipo tiesą.
Pirmiausiai pažymėta, jog JAV ir Sovietų sąjunga 1939-1940 metais – tuo laikotarpiu, apie kurį Baltijos šalyse pirmiausiai ketina supažindinti A. Richie, nebuvo sąjungininkės. Be to, tuo metu būtent Sovietų sąjunga surengė karinę invaziją į Suomiją ir okupavo Baltijos šalis, prieš tai jas pasidalydama su Nacistine Vokietijoje Ribbentropo-Molotovo pakto metu.
Sovietų sąjunga išties perdavė Vilnių ir jo kraštą Lietuvai 1939 mainais po to, kai įsiveržė į Lenkiją ir pasiūlė lietuviams Savitarpio pagalbos sutartį, pagal kurią į Lietuvą buvo įvestos sovietų karių įgulos. Tiesa, nepraėjus nė metams, Maskva šią bei 1926 metų Nepuolimo ir neutralumo sutartis sulaužė, iš pradžių pateikusi ultimatumą, o vėliau ir okupavusi Lietuvą.
Priminus šiuos faktus N. Lachoninas nė nemėgino sustoti ir toliau vėlėsi į ginčus. Pagal geriausias sovietinės ir Rusijos diplomatijos whataboutismo tradicijas, primintas apie Ribbentropo-Molotovo paktą jis nukreipė dėmesį į kitą susitarimą – 1938 m. Miuncheno suokalbį, kurio metu buvo nulemtas tuometinės Čekoslovakijos likimas.
Tiesa, kitaip, nei pagal Miuncheno suokalbį, šią sutartį su Nacistine Vokietija pasirašiusios Jungtinė Karalystė ir Prancūzija neįsiveržė į Čekoslovakiją, kaip tai 1939 m. po Ribbentropo-Molotovo pakto padarė SSRS, įsiverždama į Lenkiją ir su naciais surengdama bendrą karinį paradą.
„SSRS pradėjo kautis su fašizmu daug anksčiau už Vakarų šalis, kurios nuolaidžiavo naciams Rytuose. Antrasis pasaulinis karas kilo tuomet, kai kilo. Mes neperrašinėjame istorijos ir negriauname karo memorialų, kaip Lenkija“, – į argumentus atšovė Rusijos diplomatas, priminęs Kremliaus vaidmenį Ispanijos pilietiniame kare, kur sovietai rėmė Francisco Franco priešininkus.
„Paskaitykite apie Hitlerio Amerikos verslo partnerius“, – sąmokslo teorijomis ėmė švaistytis N. Lachoninas. O pamokytas, kad Hitlerio nuotrauką ant Henry Fordo stalo vargu ar galima lyginti su Stalino ir Hitlerio tarpusavio pagalba iki 1941-ųjų, Rusijos diplomatas tepasiūlė „ieškoti google“.
Galiausiai, dar kartą primintas apie bendrą sovietų ir nacių invaziją Lenkijoje 1939-ųjų rugsėjį ėmė dėstyti apie 1919-ųjų sovietų-lenkų karą ir tikino, kad Lenkija nepaskelbė karo SSRS 1939, tad esą Maskva čia niekuo dėta.
Tuo tarpu polygraph.info teiginį, jog Holokaustas ir vietinių dalyvavimas jame nebuvo Baltijos šalių išimtis, mat su naciais kolaboravo beveik visos jų okupuotos šalys, tarp jų ir Rusija, N. Lachoninas „atrėmė“ Rusijoje populiaria teorija, jog nacių kolaborantai Baltijos šalyse ir Ukrainoje esą šlovinami, kaip nacionaliniai herojai.
Galiausiai jis pareiškė, kad „tik šlovingosios Raudonosios armijos dėka Baltijos šalių žmonės buvo išgelbėti nuo sunaikinimo“. Tiesa, istorikai nuolat pabrėžia, kad savo, kaip „išvaduotojos“ vaidmenį nuolat pabrėžianti Rusijos ir jos diplomatai pamiršta paminėti, jog būtent Vakarų sąjungininkai padėjo Kremliui atsilaikyti Antrojo pasaulinio karo metais ir išvadavo Vakarų Europą nuo nacių.
Lietuvos prezidentė Dalia Grybauskaitė supyko – pasirašė dekretą, kuriuo įvedamos sankcijos Mongolijai. Neatsiliko ir premjeras Saulius Skvernelis, skambiai pareiškęs apie „pergalę prieš Ordą“. Tokia melagingą naujieną jau kelias dienas internete platina įtartini šaltiniai ir audringai aptarinėja mongolai.
Vienus pralinksminusi, kitus papiktinusi žinutė, kaip ir dauguma melagingų naujienų, po įvairius informacinius šaltinius ėmė sklisti kaip gandas.
Sausio 15-ąją, praėjus vos dviem dienoms po Lietuvai svarbios Sausio 13-osios Rusijoje populiariame tinklaraštyje „Livejournal“ pasirodė keista rusų kalba surašyta žinutė. Jai tariamo svorio turėjo pridėti pažymėjimas, kad remiamasi Lietuvoje veikiančiu tinklapiu „Litovskij kurjer“.
Žinutėje rašoma, kad D. Grybauskaitė esą nurodė vyriausybei riboti prekybinius ryšius su Mongolija. Lietuvos prezidentė esą pasirašė įsakymą, kuriuo sankcijos Mongolijai įvedamos dėl pastarosios šalies lyderio Khaltmaa Battulgos pareiškimo apie „sovietų karių išvaduotas Baltijos šalis“.
Tokį pareiškimą Kh. Battulga, buvęs imtynininkas ir verslininkas, kuris prezidento rinkimus laimėjo pernai liepą, esą rėžė trečiajame pagal dydį šalyje Darchano mieste, prie memorialo sovietų kariams.
Žinutėje taip pat aiškinama, kad pagal Lietuvos įstatymus, sovietmetis vadinamas okupacija, o jos neigimas yra baudžiamas pagal įstatymus. Tad po nedidelių dvejonių Vilnius neva priėmė sprendimą uždrausti mongoliškų prekių importą ir neleisti lietuvių verslininkams eksportuoti savo prekes į Mongoliją.
Be to, po tokio prezidentės pareiškimo esą pasireiškė ir S. Skvernelis, kuris neva „garsiai pareiškė apie pergalę prieš Ordą ir kad mongolų veiksmai neliks be atsako“.
„Mes nuo jūsų neatsiribosime, bet jūs turite suprasti, kad kai kurie dalykai mums yra nepriimtini ir įžeidžiantys. Mes visuomet pasiruošę atnaujinti dialogą su Ulan Ude, jei jie tik panorės“, – neva cituojamas S. Skvernelis, pabrėžiant, jog jis dar ir grubiai suklydo, „perkėlęs“ Mongolijos sostinę iš Ulan Batoro į Rusijoje esančią Ulan Udę. Be to, Lietuvos premjerui priskiriamas ir pareiškimas, kad jis neva rekomendavo bendrovei „Lietuvos Geležinkeliai“ atsisakyti planų sukurti maršrutą Vilnius- Ulan Batoras, kuris sujungtų Klaipėdos uostą su Kinija.
Pati žinutė ėmė sklisti abejotino patikimumo, tačiau šaltiniuose, pavyzdžiui populiariame laisvalaikio tinklaraštyje „Japlakal“, kur turinį, dažnai nesiremdami jokiais šaltiniais kuria anoniminiai vartotojai.
Taip žinutė atsidūrė ir pradėta platinti per socialinius tinklus „Facebook“ ir „Twitter“. Žinia apie tai, kaip „Lietuva įvedė sankcijas Mongolijai“ internete dalijosi tūkstančius sekėjų turintys mongolai. Liejosi tiek pikti, tiek pašaipūs komentarai, kritikuojantys arba pašiepiantys „Lietuvos sprendimą“.
Vis dėlto ne tik patikimesnių ar oficialių šaltinių tyla, bet ir trumpa paieška leidžia neabejoti, jog pati žinia apie tai, kad „Lietuva įvedė sankcijas Mongolijai“ yra melaginga.
„Litvovskij Kurjer“, kuriuo neva remiasi originaliojo įrašo autorius, tokios žinutės aptikti nepavyko. Paties Mongolijos prezidento Kh. Battulgos pareiškimo prie memorialo sovietų kariams – taip pat. Pastaruoju metu Kh. Battulga iš viso nesilankė Darchane. Be to – ten net nėra memorialo sovietų kariams. Nacionaliniam mongolų muzikiniam instrumentui - morinchurui yra didžiulis paminklas, o sovietų kariams - ne.
Galiausiai, netgi jei toks pareiškimas ir būtų nuskambėjęs, pagal Lietuvos įstatymus baudžiamoji atsakomybė už sovietų ar nacių nusikaltimų neigimą negalėtų galioti užsienio šalies lyderiui. O taikyti griežtas sankcijas valstybei už tokį pareiškimą prezidentė net nelabai galėtų. Pavyzdžiui, oficialiai Lietuvos okupacijos nepripažįstanti Rusija sankcijų už tai nėra sulaukusi.
Prezidentūra niekur nėra viešai paskelbusi apie panašias sankcijas. Paskutinis atvejis, kai prezidentūra paminėjo Mongoliją, buvo pernai liepą, kai D. Grybauskaitė pasveikino Kh. Battulgą su išrinkimu.
Tuo tarpu Lietuvos ministro pirmininko paminėjimas, išgalvotų premjero citatų pateikimas bei jo paties pavardės iškraipymas (žinutėje jis vadinamas Skverlianiu), atrodo kaip nesusipratimas. Tiesa, S. Skvernelio pavardė Azijoje paskutinį sykį minėta praėjusią savaitę, susitikimų su Japonijos premjeru metu. Pačiam S. Skverneliui melaginga žinutė sukėlė šypseną.
„Iš mano pusės tik lengvai juokaudamas galėčiau pakomentuoti, kad šios melagingos naujienos kokybė, arba tiksliau kokybės stoka rodo, kad nedraugiškų jėgų finansavimas arba drastiškai sumažintas, arba skiriamas ne tiems. O rimtai kalbant, tai tokių „naujienų“ išgalvojimas rodo, kad principinga Lietuvos pozicija daug ką erzina“, – teigiama DELFI pateiktame S. Skvernelio komentare.
Melagingos naujienos 2017 metais skambėjo taip dažnai, kad anglų kalbos žodynas „Collins“ frazę „fake news“ pripažino jį Metų išsireiškimu. Už tai daugiausiai galima dėkoti ne tik JAV prezidentui, bet ir Rusijai, su kuriasiejamas beveik nenutrūkstamas melagingų naujienų srautas, rašo BBC.
„Collins“ duomenimis, nuo 2016 metų melagingų naujienų vartojimas išaugo 365 proc. Formaliai vienu pagrindinių šio žodžių junginio populiarintojų tapo JAV prezidentas Donaldas Trumpas, dažnai naudojęs šį išsireiškimą savo „Twitter“ paskyroje ir viešuose pasisakymuose.
Anot „GlobeScan“ apklausos, kuri 2017 metais buvo atlikta pasaulinės BBC tarnybos užsakymu, klausimas, kiek internete yra tiesos, o kiek – melo, rūpėjo 78 proc. vartotojų visame pasaulyje. Melagingų pranešimų problema buvo opesnė besivystančių šalių gyventojams: Brazilijoje ji rūpėjo 92 proc., Indonezijoje – 90 proc., o Nigerijoje – 88 proc. respondentų. Rusijoje dėl melagingos informacijos būgštavo 83 proc. apklaustųjų, o 15 proc. nurodė, kad tai jiems nekelia jokių problemų.
BBC tarnyba Rusijoje primena pagrindinius melagingus naujienų pranešimus, kuriuos išgirdo rusakalbė auditorija.
10. „Ukrainos mokykloje vyko rusofobijos pamoka“
Šios pamokos vaizdo įrašas internete pasirodė 2017 metų sausį. Jame buvo matyti, kaip Ukrainos kariškis skleidžia rusofobiją Donecko srities Kramatorsko miesto vidurinės mokyklos mokiniams. Vaikščiodamas po klase su Kalašnikovo automatu, jis vadino rusus „bomžų ir alkoholikų tauta“ ir prašė iš moksleivių pinigų už kažkokį laikraštį „Kropivač“.
Šis vaizdo įrašas Rusijos žiniasklaidoje sukėlė daug triukšmo: į jį reagavo „Life“, „Komsomolskaja pravda“, televizija „Zvezda“. Pirmojo kanalo laidoje „Vremia pokažet“ šiam vaizdo įrašui ir jo aptarimui buvo skirta 10 minučių. Laidos vedėjas pareiškė, kad „tokius dalykus suklastoti yra sunku“ ir tokią praktiką pavadino „bjaurumu“.
Žurnalistas Sergejus Dorenka radijo „Govorit Moskva“ eteryje šiam vaizdui įrašui skyrė 20 minučių. Taip apie „rusofobijos pamokas“ Ukrainos mokyklose sužinojo milijonai Rusijos gyventojų. Tiesa, BBC įrodė, kad šis vaizdo įrašas buvo klastotė, o laikraštis „Kropivač“ – sąmoninga provokacija.
Juos sukurpė ukrainiečių aktyvistai iš Dnepro, norėdami patrolinti Rusijos žiniasklaidą. Aktyvistai tai papasakojo Rusijos BBC – pirmajai žiniasklaidos priemonei, kuri kreipėsi laikraštyje nurodytais kontaktais, norėdama patikrinti faktus. Kaip įrodymą jauni žmonės pateikė šio vaizdo įrašo juodraštinius variantus ir nuotraukas iš filmavimo.
Pranešimo autorius Kirilas Kuneckis rėmėsi „Daily Mirror“ medžiaga, kurios pavadinimas skambėjo kur kas santūriau: „Pasirodė 2018 metų kalendorius su Vladimiru Putinu – jame matyti pusnuogio V. Putino nuotraukos, šautuvai, dziudo ir net leopardas“.
Šis Didžiosios Britanijos leidinys pažymėjo tik tiek, kad publikavimo momentu interneto parduotuvėje „eBay“ buvo galima įsigyti vos šešis šio kalendoriaus egzempliorius.
Vėliau šią naujieną „pakoregavo“ televizijos kanalas „Cargrad“: „Vietos spauda pranešė, kad britai vos per kelias dienas nuo pardavimo pradžios tikrąja to žodžio prasme išgraibstė nuo prekystalių kalendorius su V. Putinu. Dabar šio leidinio praktiškai neįmanoma rasti knygynų lentynose“. Kaip pranešė projekto „Lapšesnimaločnaja“ įkūrėjas Aleksejus Kovaliovas, šį 6 egzempliorių kalendorių į svetainę „eBay“ įkėlė vartotojas iš Voronežo.
8. „Feministės ant Kremliaus bokšto iškėlė plakatą“.
Nuotraukoje, kuri pasirodė 2017 metų kovo 8-ąją, buvo matyti, kaip ant Kampinio arsenalo bokšto, kur lankytojai ir turistai paprastai neleidžiami, stovi feministės su plakatu ir dūminiais užtaisais. Federalinė apsaugos tarnyba pareiškė neužfiksavusi, jog kas nors būtų prasmukęs į saugomus objektus.
Šios akcijos liudininkas, RTVi korespondentas Aleksejus Abaninas plakato ant šio Kremliaus bokšto taip pat nematė. BBC jis pasakojo, kad aktyvistės žurnalistams pačios nurodė filmavimo taškus.
„Buvo toks susitarimas: visi siunčia nuotraukas tuo pačiu pašto adresu, o tuomet iš šio pašto kartu išsiunčiamos visos sudėtos nuotraukos. Prierašų po kiekviena nuotrauka nebuvo, buvo tik užrašyta „Toks ir toks autorius“. Tai, kad nuotraukos ant bokšto yra suklastotos, rodė ir jų metaduomenys – nuslėptos charakteristikos“, – pasakojo A. Abaninas. Kai kilo skandalas, žurnalistas pamėgino iš aktyvisčių sužinoti, ar šios fotografijos yra tikros, bet jos nuo atsakymo išsisuko. Vėliau šios akcijos organizatorė Leda Garina pripažino, kad nuotrauka ant bokšto buvo sukurta vaizdų redagavimo priemonėmis.
7. „Buvęs MI6 vadovas papasakojo apie Didžiosios Britanijos planus užgrobti Kaukazą“.
Tekstas su antrašte „Buvęs MI6 vadovas pripažįsta, kad strateginį Rusijos suskaldymo planą sužlugdė V. Putinas“ pasirodė apgaulingame laikraščio „The Guardian“ tinklalapyje.
Jame buvęs Didžiosios Britanijos žvalgybos tarnybos vadovas, seras Johnas Scarlettas „pasakoja“ apie Vakarų specialiųjų tarnybų trijų etapų planą, kaip sustabdyti Rusiją Kaukaze.
Teigiama, neva pirmuoju jo etapu tapo „Rožių revoliucija“ Gruzijoje, po kurios į valdžią atėjo Michailas Saakašvilis. Tačiau gudrus planas buvo sužlugdytas.
„Deja, 2008 metų karas Gruzijoje tapo geležiniu Maskvos kumščiu prieš mūsų patį didžiausią strateginį planą Kaukaze“, – teigiama suklastotame interviu. Ant šio melagingo straipsnio kabliuko užkibo REN TV, Penktasis kanalas, „Cargrad“ ir kitos Rusijos žiniasklaidos priemonės.
6. „Sankt Peterburgo gyventoja mirė dėl to, kad greitoji pagalba pateko į A. Navalno šalininkų sukeltą spūstį“.
Spalio 7 dienos vakarą Tyrimų komiteto valdyba Sankt Peterburge pranešė iškėlusi baudžiamąją bylą dėl 55 metų vietos gyventojos mirties – moteris negalėjo sulaukti gydytojų iš Marinsko ligoninės. „Pravažiavimas Nevos prospektu buvo apsunkintas“, – skelbė institucijos svetainė, nenurodydama tikslių priežasčių.
Tą dieną Sankt Peterburge, kaip ir kituose Rusijos miestuose, vyko Aleksejaus Navalno šalininkų protesto akcija. Anot „Fontankos“, greitosios pagalbos brigada tyrėjams nurodžiusi, kad operatyviai privažiuoti prie pacientės namų jai sutrukdė būtent opozicijos šalininkų minia.
„Interfax“ taip pat skelbė, kad mitingo dalyviai ir policija užblokavo gatves, nors Sankt Peterburgo sveikatos apsaugos komiteto spaudos tarnyba šią versiją paneigė.
Netrukus „Fontanka“ patikslino, kad greitosios pagalbos automobilis įstrigo priešais Nevos prospektą, nes jį buvo užtvėrusi policija, o ne protestuotojai. Greitajai pagalbai pasiekti iškvietimo vietą pavyko po 16 minučių, nors kita brigada ten buvo atvykusi dar anksčiau.
5. „Amerikiečių restoranas V. Putino gimtadienio proga pasiūlė specialų mėsainį“.
Kremliaus propagandinės televizijos RT išplatintame vaizdo įraše Niujorko restorano „Lycy`s“ padavėja Tamara Ilizarova pasakojo, kad „Putinburgeris“ sveria 1952 gramus – toks skaičius atitiko V. Putino gimimo metus. Kiek vėliau jos kolegė Darja Pauto interviu apie V. Putino garbei skirtą mėsainį davė naujienų agentūrai TASS: esą specialus patiekalas buvo įtrauktas į restorano valgiaraštį, nes Rusijos prezidentas yra „išskirtinis politikas ir istorinė asmenybė“.
Tačiau „Lucy`s“ atstovas Seanas Ryanas nurodė, kad jokio mėsainio, skirto V. Putino garbei, šis restoranas nesiūlo. „Mūsų restoranas niekada ir jokiomis formomis neminėjo V. Putino gimtadienio ir savo lankytojams niekada nesiūlė „V. Putino mėsainio“, – teigė S. Ryanas.
„Paaiškėjo, kad Rusijos televizijos atstovai šioje Niujorko kavinėje užsisakė mėsainį su penkiais mėsos paplotėliais, šalimais padėjo spausdintuvu atspausdintą skrajutę su V. Putino atvaizdu ir nufilmavo apie tai siužetą, kurį parodė per visas kitas Rusijos televizijas“, – sakė jis.
Minėta restorano darbuotoja netrukus įrašė vaizdo kreipimąsi, iš kurio galima suprasti, kad ji buvo atleista iš darbo. Taigi ji dar kartą įrodė savo pagarbą V. Putinui.
4. „Proukrainietiški neopagonys prisiėmė atsakomybę už padegimą Rostove“.
2017 metų rugpjūčio 23 dieną gyvenamasis rajonas Rostovo centre dar ruseno po nežinomų asmenų sukelto gaisro, kai svetainėje „YouTube“ pasirodė pirmasis „Rusijos išlaisvinimo judėjimo“ vaizdo įrašas.
Jame buvo matyti šeši ginkluoti vyrai su neopagonių vėliava – tariami Rusijos nacionalistai, padedantys ukrainiečiams Ukrainos rytuose kovoti su „kruvinu Putino režimu“ ir dabar „nukreipę savo žvilgsnį į tėvynę“.
Vaizdo įrašų serijoje „Rusijos išlaisvinimo judėjimas“ padegimą Rostove vadino savo „pirmuoju sėkmingu teroristiniu aktu Rusijos Federacijos teritorijoje“. Tačiau BBC tarnyba Rusijoje išsiaiškino, kad šie vaizdo įrašai buvo suklastoti, o jų kūrėjai yra susiję su apsišaukėliškos Donecko liaudies respublikos valstybinio saugumo ministerija. Vaizdo įrašus taip pat aktyviai platino svetainės, už kurių gali slypėti Kremlių remiančių interneto trolių fabrikas Sankt Peterburge.
3. „Osama Bin Ladenas Baltuosiuose rūmuose buvo susitikęs su Hillary Clinton“.
Rusijos užsienio reikalų ministerijos atstovė Marija Zacharova lapkričio 2 dieną televizijos kanalo „Rossija – 1“ eteryje pasakojo apie „fantastiškas fotografijas, rodančias, kaip Baltuosiuose rūmuose buvo priimamas teroristas Osama Bin Ladenas“.
„Tai klasikinis lobizmas tikrąja to žodžio prasme“, – priešais daugiamilijoninę žiūrovų auditoriją piktinosi M. Zacharova. Iliustruodama savo žodžius, ji pademonstravo fotografiją, kurioje buvusi JAV valstybės sekretorė Hillary Clinton spaudžia ranką buvusiam svarbiausiam pasaulio teroristui.
Tačiau originalioje nuotraukoje H. Clinton 2004 metais spaudžia ranką Indijos dainininkui ir muzikantui Subhasishui Mukherjee. Be to, tai vyko ne Baltuosiuose rūmuose, o per priėmimą viename viešbutyje. Suklastotą H. Clinton ir O. Bin Ladeno koliažą per JAV prezidento rinkimų kampaniją platino dar Donaldo Trumpo šalininkai.
2. V. Putinas vaizdo įrašą su JAV pajėgų ataka parodė kaip Rusijos aviacijos smūgį Sirijoje.
2017 metų vasarą amerikiečių režisierius Oliveris Stone`as išleido dokumentinį filmą – interviu su Vladimiru Putinu. Viename iš epizodų V. Putinas savo telefone rodo O. Stone`ui vaizdo įrašą, kuriame neva užfiksuotas Rusijos aviacijos darbas Sirijoje.
Netrukus paaiškėjo, kad V. Putino demonstruoti kadrai yra identiški 2009 metų vaizdo įrašui, kuriame JAV pajėgos atakuoja teroristus Afganistane.
Rusiškai kalbančių pilotų balsai, girdimi Rusijos prezidento vaizdo įraše, buvo paimti iš trejų metų senumo įrašo – Ukrainos karinių sraigtasparnių pilotų pokalbių, kurie buvo įrašyti 2014 metų gegužę, atakuojant separatistų užimtą Donecko oro uostą.
Kai kilo skandalas, Kremlius pareiškė, kad šį vaizdo įrašą prezidentui persiuntė Gynybos ministerija. Pats O. Stone`as atkakliai neigė suklastoto vaizdo įrašo versiją. Per spaudos konferenciją Norvegijos Trondheimo mieste O. Stone`as sakė: „Jis paėmė telefoną ir mums tai parodė. Mes visa tai nufilmavome. Jis nurodė, kas tai buvo. Kodėl jam reikėtų meluoti?“.
1. „Neginčijamas patvirtinimas“: Gynybos ministerija vaizdo žaidimo ekrano nuotraukas piršo kaip palydovines fotografijas.
Lapkričio 14 dieną Rusijos gynybos ministerija socialiniuose tinkluose paskelbė medžiagą, kuri buvo vadinama „neginčijamu patvirtinimu, kad JAV suteikia priedangą Rusijoje ir kitose šalyse uždraustos grupuotės „Islamo valstybė“ koviniams būriams“.
Karinė žinyba tvirtino, kad šios fotografijos buvo darytos lapkričio 9 dieną Sirijos Abu Kemalio miesto apylinkėse. Tačiau „Bellingcat“ ekspertai greitai išaiškino, kad vietoj įkalčių buvo panaudotos ekrano nuotraukos iš vaizdo žaidimo „AC-130 Gunship Simulator“.
Pasirodė, kad suklastotos buvo ir kitos JAV demaskuojančios Rusijos gynybos ministerijos nuotraukos: jos buvo paimtos iš Irako ginkluotųjų pajėgų mūšių vaizdo įrašų, kurie 2016 metų rugsėjį buvo nufilmuoti prie Faludžos miesto.
Kai ministerijos melas tapo akivaizdus, Rusijos kariškiai įrašą pašalino iš socialinio tinklo „Twitter“ ir pakoregavo žinutę „Facebook“. Karinė žinyba tikino, kad ekrano nuotraukos buvo įkeltos per klaidą. Buvo surastas ir tariamas jos kaltininkas – vienas ministerijos darbuotojas civilis.
Rusijos ir Baltarusijos pratybos „Zapad“ – gynybinės, tikrai nekelia jokios grėsmės kaimynėms, o Baltijos šalių kurstoma isterija, kad tai esą yra agresyvios, prieš NATO šalis nukreiptos pratybos, tėra eiliniai niekingos rusofobijos priepuoliai. Taip rudenį trimitavo Kremlius. Tačiau tyrimą atlikusi Vokietijos žiniasklaida neakivaizdžiai pripažino: Lietuva dėl „Zapad“ buvo teisi.
Jau ne vienerius metus Kremlius ir jo rėmėjai per įvairius informacinius kanalus bando įkalti vieną aiškią žinutę: Baltijos šalių neva keliama isterija dėl agresyvių Rusijos kėslų prieš NATO yra nepagrįsta, dvelkia rusofobija, o visi kariniai veiksmai, kurių imasi Kremlius, yra taikūs, skaidrūs ir niekam nekelia jokios grėsmės.
„Bild“ skaitančius vokiečius turėjo pašiurpinti garsaus žurnalisto Juliano Ropcke straipsnis „Putino „Zapad 2017“ repetavo didelio masto konvencinį karą prieš NATO“, kuriame teigiama, kad „Zapad 2017“ tebuvo karo su Aljanso šalimis repeticija. Ir tai esą buvo ne šiaip invazijos į Baltijos šalis imitavimas, bet ir smūgiai prieš NATO objektus Vokietijoje, Nyderlanduose, Norvegijoje, o taip pat ir prieš Aljansui nepriklausančias Švediją bei Suomiją.
„Norint įgyvendinti šiuos tikslus – atkirsti Lietuvą nuo Lenkijos ir NATO pastiprinimų, reikia greitai įvykdyti Suvalkų koridoriaus užėmimo operaciją. Būtent tai Rusija ir darė, sukurdama dirbtinę Veišnorijos valstybę tame 40 km ruože tarp Lenkijos ir Lietuvos – šią teritoriją imitavo Baltarusija.
Tuo pat metu Rusija treniravosi perimti Baltijos šalių oro uostų bei uostų kontrolę arba juos neutralizuoti – tokiu būdu šių valstybių nepasiektų NATO pastiprinimai“, – teigė vienas „Bild“ žvalgybinis šaltinis. Jo teigimu, pirmosiomis karo dienomis tai būtų klasikinė karinė operacija, kurios metu net nereikia užimti visų valstybių arba skelbti „Liaudies respublikų“ – užtenka užimti strateginius objektus.
Operacijos pagrindimas esą taip pat tebūtų formalumas, kuriam „Zapad“ metu Kremlius jau pasiruošė. „Bild“ vienas iš kalbintų žvalgybos specialistų teigė, kad Rusijos veiksmus turėtų išprovokuoti tyčinis situacijos aštrinimas.
Pavyzdžiui, viename scenarijuje įvardijamos „spalvotosios revoliucijos“, tokios, kaip įvykiai Gruzijoje, Ukrainoje, kuriuos Kremlius vadina perversmais. Būtent panaši „revoliucija“ Baltarusijoje įvardyta ir „Zapad“ scenarijaus metu, kai ėmė „siautėti separatistų grupuotės“.
„Tokio tipo revoliucija, žinoma, būtų pavadinta CŽA scenarijaus įgyvendinimu, todėl galėtų paskatinti Rusijos įsikišimą. Jei įsitrauktų ir JAV arba kuri nors kita NATO narė, susidariusi situacija laisvai galėtų tapti dingstimi imtis veiksmų, kuriems buvo rengtasi dar rugsėjį“, – aiškino su žvalgybos informacija susipažinęs šaltinis.
„2008 metais, kaip žinia, buvo sudarytas nenumatytų atvejų planas, pagal kurį, JAV stojus ginti Gruzijos nuo vykdomo įsiveržimo, taikiniu būtų pasirinktos Baltijos šalys“, – sakė „Bild“ šaltinis.
Be to, toks konvencinis scenarijus taptų paskutiniu žingsniu prieš branduolinį konfliktą – rusai esą tiesiog įspėtų, jog yra pasiruošę panaudoti taktinį branduolinį ginklą. Tokius juoduosius scenarijus pratybose „Zapad 2017“ įžvelgę „Bild“ kalbinti žvalgybininkai neabejoja, kad Rusija įžūliai melavo tada, o netiesą sako ir dabar.
Pavyzdžiui, „Bild“ žvalgybiniai šaltiniai taip pat tvirtino, kad Vakarai tematė tai, ką pratybose „Zapad“ norėjo parodyti Rusija: parodomąją dalį, kurioje, remiantis oficialiais duomenimis, dalyvavo vos 12, 7 tūkst. karių.
„Šie skaičiai yra teisingi, jei kalbame apie dalyvių skaičių Baltarusijos teritorijoje. Tačiau dar 12 tūkst. Rusijos sausumos pajėgų karių treniravosi Leningrado ir Pskovo srityse, šalia Estijos sienos ir beveik 10 tūkst. Kolos pusiasalyje.
Kartu su laivyno ir oro pajėgų personalu pratybose „Zapad 2017“ dalyvavo daugiau nei 100 tūkst. Rusijos karių“, – teigė šaltinis, patvirtindamas Lietuvos pareigūnų kalbas apie minėtą dalyvių skaičių.
Be to, prie šio skaičiaus, anot „Bild“ šaltinių, dar reikėtų pridėti apie 20 tūkst. Rusijos Nacionalinės gvardijos karių, FST, Nepaprastųjų situacijų ministerijos ir kitų tarnybų pareigūnų, tad tikrasis dalyvių skaičius buvo kur kas didesnis nei oficialus ir pažeidė Vienos dokumentų susitarimus, kuriuose aiškiai nurodyta, jog pratybose, kur dalyvauja daugiau nei 13 tūkst. karių, turi dalyvauti ir tarptautiniai stebėtojai. Rusija ir Baltarusija stebėtojus pakvietė tik į kelis poligonus stebėti parodomųjų pratybų pasirodymų.
Tačiau vokiečius turėjo dar labiau pašiurpinti ne tiek nuslėptas pratybų mastas, o žvalgybininkų teiginiai, kas dar be Baltijos šalių buvo tapę Rusijos kariškių taikiniais pratybų scenarijaus metu.
„Rusijos karinių oro pajėgų strateginės aviacijos daliniai dvi dienas imitavo atakas virš Baltijos ir Šiaurės jūrų. Jie treniravosi bombarduoti taikinius Vakarų Europoje – prisiartinus prie Vokietijos ir Nyderlandų krantų iš Šiaurės jūros, o taip pat prie Švedijos, Suomijos ir Lenkijos uostų Baltijos jūrose.
Pratybose kelios bangos strateginių bombonešių Tu-95, remiamų smogiamųjų atakos lėktuvų, naikintuvų ir kuro papildymo ore orlaivių treniravosi paleisti sparnuotąsias raketas į oro uostus, uostus, priešininko energetikos objektus. Taip siekta sukelti šoką tose šalyse, kurių gyventojai pareikalauti nesikišti į konfliktą ir siekti taikos“, – teigė šaltinis.
„Toks scenarijaus išskleidimas išties nustebina. Tokių vertinimų iki šiol nebuvo ir šį kartą šnekama ne tik apie pratybų scenarijuje užfiksuotą Baltijos šalių eliminavimą, bet ir kitų NATO šalių atkirtimą nuo pagalbos.
Tad dabar būtų svarbu išgirsti ne tik neoficialių šaltinių vertinimus, bet ir oficialių NATO šalių politikų, kitų pareigūnų analizę, nes tokios kalbos iš esmės keičia saugumo aplinką. O ir mūsų regionui tai yra proga tęsti diskusiją dėl „Zapad“ scenarijaus, naudojantis kontekstu atitinkamai reaguoti", – sakė N. Maliukevičius.
Išties, Vokietija ir Nyderlandai taikiniais pasirinkti neatsitiktinai. Būtent čia yra įrengti keli svarbūs komunikacijos štabai, kitos vadavietės, pavyzdžiui NATO jungtinių pajėgų vadavietė Brunsume, o į šių šalių uostus, tokius, kaip Brėmenshafenas, iš JAV gabenami amerikiečių pastiprinimai. Kelių uostų blokavimas ar tiesioginė ataka prieš juos gali sukelti laikiną sąmyšį, kuriuo pasinaudotų Rusija.
„Bild“ šaltinių teigimu, tokie strateginiai reidai būtų remiami didelio masto raketų atakomis, naudojant balistines raketas „Iskander“ iš Kaliningrado srities prieš NATO taikinius Baltijos šalyse. Nėra iki galo aišku, tačiau tikėtina, kad tokioms atakoms ruoštasi per „Zapad 2017“.
Be to, rizikingi Rusijos aviacijos manevrai virš Šiaurės jūros esą gali rodyti, kad Rusija planavo parodyti savo galią, kaip rusų aviacija sugeba netikėtai prasiveržti pro Vakarų oro erdvę.
Pavyzdžiui, jau anksčiau skelbta, kad Norvegija buvo sunerimusi dėl „Zapad“ metu Rusijos laivyno ir aviacijos pratybų, kurių metu imituota Norvegijai priklausančio Svalbardo bombardavimo ir užėmimo kampanija.
Galiausiai, Rusijos laivynas ir oro pajėgos ypač aktyviai dalyvavo pratybose, skirtose kovai su NATO povandeniniais laivais, ypač seklioje Baltijos jūroje, kur Rusijos aviacija taip pat uoliai treniravosi priešlėktuvinės, priešlaivinės kovos pratybose ir tobulino įgūdžius, stengiantis atremti „NATO diversantų“ atakas.
Be to, šiaurinei Suomijai pratybų „Zapad“ metu taip pat buvo parengta staigmenų, tačiau „Bild“ šaltiniai atsisakė detalizuoti, tik pabrėžė, kad į Kolos pusiasalį Rusija sutelkė pajėgas iš kitų regionų – tai esą rodo, kad Kremlius siekė išbandyti savo karius kuo realistiškesnėmis sąlygomis tose vietovėse, kuriose jiems tektų gintis nuo NATO arba Suomijos aviacijos kontratakų.
Tiesa, šaltiniai nedetalizavo, kokiu būdu Rusijos strateginei aviacijai pavyktų netikėtai smogti objektams Vakarų Europoje, kuriuos saugo tiek nacionalinės pajėgos, tiek JAV. Pavyzdžiui, tiek Vokietijoje, tiek Jungtinėje Karalystėje dislokuoti amerikiečių naikintuvai, o vienu metu neutralizuoti minėtose šalyse esančias radarų, priešlėktuvinės gynybos sistemas ir tuo pat metu smogti taikiniams Skandinavijos šalyse Rusija neturi pakankamai pajėgumų.
Vis dėlto N. Maliukevičius atkreipė dėmesį, kad informacijos platinimui pasirinktas „Bild“. Nors tai ir yra bulvarinis leidinys, bet jis yra didelis, įtakingas, turi plačią auditoriją, o straipsnį rašė patikimas autorius, kuris detaliai išdėstė informaciją.
„Be to, kalbant apie neįvardytų žvalgybinių šaltinių citavimą, galima svarstyti, kad tokiu būdu institucijos nori neoficialiai paskleisti informaciją, tad dabar kamuolys jau oficialių pareigūnų pusėje“, – sakė N. Maliukevičius, pažymėjęs, kad žvalgybininkų vertinimui neatsitiktinai pasirinkta ir įtakingiausia Europos šalis – Vokietija, kurios kariai yra dislokuoti Lietuvoje.
„Tai svarbus klausimas dėl savo pasekmių. Akivaizdu, kad tokio scenarijaus patvirtinimas patvirtintų mūsų nuogąstavimus, pajėgumų stiprinimą, o ir Vokietijos, kur dar jaučiamos nuolaidžiavimo Rusijai nuotaikos, elito reakcija į tokį scenarijų yra svarbi. Pamatysime, kaip reaguos Berlynas“, – Vokietijos reakcijų prognozuoti nesiryžo analitikas.
Po milžiniško susidomėjimo sulaukusių pratybų „Zapad“ Lietuvoje buvo pasirodę vertinimų, kad Lietuva pernelyg jautriai reagavo, per daug triukšmingai skambino varpais. Tačiau dabar „Bild“ atskleistas žvalgybininkų vertinimas, kai kurių analitikų vertinimu, gali padėti keisti bendrą informacinį foną ir pačioje Vokietijoje.
Mūsų tokia darbo paskirtis – padėti teisingumui, o mes esame geriausi savo srities ekspertai Europoje. Taip prisistatė tarptautiniame tyrime dėl „Malaysia Airlines“ lėktuvo numušimo virš Donbaso savo ekspertinį vertinimą pateikęs lietuvių tyrėjų komandos vadovas Bernardas Šalna. Mokslų daktaras guodėsi, kad galbūt šis tyrimas pagaliau padės atkreipti ir Lietuvos valdžios dėmesį.
Užrašuose, kurie buvo publikuoti ieškant liudininkų Nyderlanduose, į asmenį Delfino pravarde kreipiamasi kaip į Nikolajų Fiodorovičių. Žurnalistai iš atvirų šaltinių gavo informacijos, kad N. Tkačiovas – vienintelis iš šią dieną gyvų Rusijos generolų, turintis tokį vardą ir tėvavardį.
Siekiant palyginti N. Tkačiovo ir Delfino balsą „The Insider“ žurnalistas informavo generolą norintis iš jo paimti interviu Suvorovo aukštesniosios mokyklos tema. Paskelbtame tekste leidinys jo atsiprašo už tikslingą klaidinimą. Vis dėlto šį kartą tikslas pateisino priemones – gavę įrašą tyrėjai kreipėsi į ekspertus, kurie turėjo atlikti nepriklausomas balso lyginimo analizes.
Žurnalistų buvo užsakytos dvi nepriklausomos ekspertizės. Pirmoji – JAV Denverio universitete, Žiniasklaidos ir teismo ekspertizės centre. Tuo tarpu antrąją ekspertizę „Belingcat“ patikėjo lietuviams – Vilniuje įkurtam Lietuvos teismo ekspertizės centrui.
Būtent šio centro Fonoskopinių ekspertizių skyriaus, kuriam vadovauja daktaras Bernardas Šalna, ekspertai, atliko kiekvieno skambučio analizę atskirai, siekiant juos palyginti su dviem „The Insider“ įvykdytais skambučiais.
Nuo kalinių skambučių iki tarptautinio tyrimo
„Yra toks Europos kriminalistikos institutų tinklas (toliau – ENFSI), mes esame jo nariai. Ten yra darbo Teismo ekspertizės kalbos ir audio analizės grupė, kuriai pristačiau mūsų pusiau automatinę arba kitaip kombinuotą metodiką.
Į ENFSI kreipėsi „Belingcat“ ir jie mus rekomendavo. Aš nežinojau, kad ir amerikiečiai atliko savo tyrimą – vieni apie kitų tyrimus nežinojome“, – DELFI pasakojo B. Šalna, turintis 25 metų patirtį teismo ekspertizių srityje.
Kartu kartu su šio skyriaus vyriausiosiomis ekspertėmis – Žavinta Pikutiene ir Elena Šalnaite, baigusiomis aukštojo mokslo studijas fizikos srityje ir turinčiomis 23 ir 20 metų patirtį kalbos, balso bei garso signalų ir jų įrašymo priemonių ekspertizių srityje, jis patvirtino išvadą: tikimybė, kad asmuo pravarde „Delfin“ ir generolas N. Tkačiovas yra vienas ir tas pats asmuo, labai didelė.
Be to, įvertinus faktus, neįtrauktus į ekspertizę (Nikolajaus Fiodorovičiaus vardas ir tėvavardis, aukštas karinis rangas ir kelios smulkesnės sutampančios detalės, pavyzdžiui, telefone vietoje įprastinio signalo skambanti muzika), suklysti šiuo atveju statistiškai tampa absoliučiai neįmanoma.
„Aš apie generolą Tkačiovą nieko negaliu pasakyti, nes mes tiesiog gavome įrašus – tiriamuosius ir lyginamuosius. Tiriamieji šiuo atveju buvo šeši ir su labai didele tikimybe galime pasakyti, kad ten jo balsas, o, pavyzdžiui, viename įraše yra didelė tikimybė, kad jo balso nėra. Bet ar ten generolas, mes tiesiog neįvardijame, čia ne mūsų reikalas. Mes palyginame ir sakome, kad čia sutampa balsai, Išties, geriau, kai nieko nežinai, kai neveikia subjektyvūs veiksniai“, – pridūrė mokslininkas.
Jis priminė, kad Fonoskopinių ekspertizių skyrius įkurtas dar 1991 metais, kai jam, tuomet tik disertaciją iš kalbos signalų apdorojimo apsigynusiam tyrėjui pasiūlyta įsteigti naują skyrių. Iš pradžių jame dirbo 10 ekspertų, o dabar teliko 7. Skyriui darbo netrūksta.
„Atliekame ekspertizes susijusias su garso įrašais, ypač susijusius su įvairiomis nusikaltimų rūšimis. Pavyzdžiui, dabar itin populiarūs telefoninių sukčių įrašai, labai daug iš kalėjimų skambina ir mums reikia nustatyti kas kalbėjo. Be abejo, darbuojamės ir įvairiose narkotikų, garsiose korupcijos bylose, norint nustatyti, ar įrašai nesuklastoti“, – pasakojo B. Šalna.
Geriausi Europoje dirba už 800 eurų
Jis nesureikšmino tokio šuolio – nuo įkalinimo įstaigose melagingais skambučiais apie padėtas bombas pareigūnus šokdinančių kalinių garso įrašų tyrimų iki milžiniško rezonanso sulaukusio tarptautinio tyrimo, kuriame atsakomybė dėl šimtų civilių žūties krenta Rusijai. Be to, B. Šalna sakė nesibaiminantis, jog Kremlius įrodymus užginčys, mėgins šmeižti ar pateiks savo versiją, mat lietuvių skyriaus metodikos bei unikali programa pripažintos tarptautiniu lygiu.
„Dalyvaujame įvairiuose testuose, pavyzdžiui, garsiuose NIST testuose, pristatėme Baltijos kompiuterių centre sukurtą programą, o ją perėmė suomiai, latviai, graikai, rumunai, lenkai, su kuriais bendradarbiaujame 25 metus, juos mokome.
Pamenate garso tyrimus dėl Georgijaus Gongadzės garsiųjų įrašų – mes buvome pakviesti atlikti ekspertizę. Aišku, galėjo daryti lenkai, kitui, bet mes gerai mokame ir žinome rusų kalbą.
Galėjo vokiečiai – bet jie specializuojasi siauresnėje srityje, o mūsų patirtis didelė ir plati, turime daug žinių. Esame pripažinti tarptautiniu lygiu, todėl kreipėsi į mus. Galima sakyti, kad esame geriausi Europoje. O dėl Rusijos atsako, tai aš įvertinau tokią galimybę. Jei imiesi tokio darbo, tai žinai, kas laukia. Na, blogiausiu atveju negausiu Rusijos vizos“, – juokdamasis sakė B. Šalna.
Tiesa, jis pripažino, jog dalyvavimas tokiame svarbiame tyrime jam yra svarbus, mat pats „Malaysia Airlines“ lėktuvo numušimas yra ypač žiaurus atvejis.
„Mūsų tokia darbo paskirtis – padėti teisingumui“, – kuklinosi B. Šalna.Tiesa, jis neslėpė besiviliantis, jog dalyvavimas garsiame tyrime jam svarbus ne tiek dėl pripažinimo pasaulyje, kiek dėl kitų priežasčių.
„Galbūt labiau tikiuosi, kad valstybė labiau atkreips dėmesį į mus. Juk ir algas reikia mokėti ir sudaryti sąlygas, nes jos yra pačios blogiausios Europoje. Pavyzdžiui, mes dirbame po du viename kambaryje. O kolegos estai turi atskiras patalpas – viena darbui klausantis įrašų, kita – ataskaitų rašymui, skaitymui, tai yra paprasti, bet esminiai kriterijai darbui.
Ir, žinoma, nepamirškime, kad mūsų atlyginimai yra maži: apie 700-800 eurų – estai uždirba dvigubai daugiau. Tai tikiuosi, kad šis tyrimas taps postūmiu ir bus atkreiptas valstybės dėmesys“, – vylėsi B. Šalna.
Įrodymų dėl Rusijos vaidmens – vis daugiau
Jungtinė tyrėjų grupė nekonkretizuoja, koks galėjo būti šaukiniu „Delfin“ žinomo asmens vaidmuo Malaizijos oro linijų lėktuvo katastrofoje, tačiau tiek jis, tiek ir su juo kalbėjęs asmuo, žinomas kaip Orion, įvardijami kaip esminiai šios bylos veikėjai. Taigi šis demaskavimas tyrimui yra itin svarbus.
„Galime užtikrintai pasakyti, kad po šiuo šaukiniu slepiasi ne kas kitas kaip generolas pulkininkas Nikolajus Fiodorovičius Tkačiovas, Rusijos centro karinės apygardos vyriausiasis inspektorius.“ – teigiama „Bellingcat“ ir „The Insider“ atlikto tyrimo medžiagoje.
Pats N. Tkačiovas savo kaltę netiesiogiai neigia. Jis pareiškė, kad 2012 m. grįžęs iš Sirijos, kur ėjo pagrindinio patarėjo kariniais klausimais pareigas, jis iš Jekaterinburgo niekur nebuvo išvykęs.
2014 m. Ukrainoje jis taip pat teigė nebuvęs. N. Tkačiovas tarnybą baigė 2010 m. Anksčiau jis yra dalyvavęs pirmajame ir antrajame Čečėnijos kare, tarnavo skirtingose karinėse apygardose ir iki pat tarnybos pabaigos vadovavo Rusijos kariniam daliniui Nr. 20650.
Šis dalinys išformuotas 2014 m. rugsėjo mėn. pradžioje. Baigęs karinę tarnybą iki 2012 m. rugpjūčio mėn. jis ėjo vyriausiojo patarėjo kariniais klausimais pareigas Sirijoje. Po šių pareigų jis tapo Rusijos centro karinės apygardos vyriausiuoju inspektoriumi, o 2017 m. ėmė vadovauti Jekaterinburgo aukštesniosios karinės mokyklos globėjų tarybai.
Leidiniui „The Insider“ informaciją apie tai, kad šaukiniu „Delfin“ buvo kreipiamasi į rusų atsargos generolą, pateikė buvęs savarankiškai pasiskelbusios Donecko liaudies respublikos pajėgų lyderis Igoris Strelkovas (Girkinas).
Šią versiją pateikė ir tinklaraštininkas Borisas Rožinas, žinomas Colonelcassad slapyvardžiu ir pagarsėjęs palaikomais ryšiais su separatistais Ukrainos pietryčiuose.
Pastarojo teigimu, asmuo šaukiniu Delfin – tai iš Rusijos atvykęs kuratorius, į Ukrainą, anot B. Rožino, atsiųstas tam, kad vadovautų separatistų pajėgoms.
DELFI primena, kad 2014 metų vasarą keleivinis lėktuvas su beveik 300 žmonių buvo numuštas rusiška priešlėktuvine raketa „Buk“ ir nukrito prorusiškų separatistų kontroliuojamoje teritorijoje.
Vis dėlto nepriklausomo tyrimo metu nustatyta, kad 2014 m. laikotarpiu nuo birželio 23 iki 25 d. 53-osios zenitinių raketų brigados kariai pervežė kelias transporto priemones prie Rusijos-Ukrainos sienos. Tarp šių priemonių buvo zenitinis raketų kompleksas „Buk“ su numeriu 332.
2014 m. liepos 17 d. (čia ir toliau nurodytas vietos laikas) raketų kompleksas buvo Donecke. Ten „Buk“ buvo užkeltas ant sunkvežimio platformos ir gabenamas į rytus per teritoriją, kurią kontroliavo prorusiški separatistai. „Buk“ numeris buvo užmaskuotas, bet „Bellingcat“ pavyko atpažinti raketų kompleksą pagal įlenkimus ir dažų žymes.
Už komplekso pervežimą į Donbasą buvo atsakingas rusų karininkas Sergejus Dubinskis, šaukiniu „Chmuryj“, teigia grupė. 2014 m. S. Dubinskis buvo žvalgybos viršininkas separatistų dalinyje, kuriam vadovavo Igoris Strelkovas (tikroji pavardė – Girkinas).
I. Strelkovas, kuris dabar gyvena Rostove, laikomas vienu iš svarbiausių judėjimo „Novorosija“, kuri palaiko Donbaso separatistus ir gina vadinamąjį „rusų pasaulį“, ideologų. Tą pačią dieną sunkvežimis su „Buk“ kompleksu atvyko į Snižnės miestą, esantį apytikriai už 80 km nuo Donecko. Iš Snižnės kompleksas buvo išgabentas į pietus.
2014 metų liepos 17 d. apie 16:20 „Buk“ numušė oro linijų bendrovės „Malaysian Airlines“ „Boeing“ lėktuvą, skridusį iš Amsterdamo į Kvala Lumpūrą. MH17 reiso lėktuvu skrido 289 žmonės, 196 iš jų – Nyderlandų piliečiai. Visi jie žuvo.
Vakarus ištiko šokas, panika! Rusija jau turi naują 5-os kartos naikintuvą, jo masinė gamyba prasidės jau 2018-siais. Štampuos šimtais! O per trejus metus pagamins ir 2300 naujų, analogų pasaulyje neturinčių tankų T-14 „Armata“! Tokius pažadus per savo propagandinius kanalus dar pernai dosniai žarsčiusi Rusija dabar kukliai pripažįsta – užsimota per plačiai, darbai stringa.
Po sėkmingo pirmojo palydovo „Sputnik“ iškėlimo į Žemės orbitą 1957-ųjų spalį, N. Chruščiovas viešai gyrėsi, kad jo šalis „kepa raketas, kaip dešreles“. Rusijos balistinių raketų programa bei „Sputnik“ iškėlimas JAV išties sukėlė paniką ir privertė kalbėti apie sovietų pirmavimą kosminėse varžybose bei amerikiečių atotrūkį raketų programoje.
Tiesa, kiek vėliau N. Chruščiovo sūnus pripažino, kad jo tėvo savigyra tebuvo akių dūmimas, o daugybę nesėkmių nuslėpusi SSRS išties nebuvo taip smarkiai išsiveržusi į priekį, kaip stengėsi įrodyti pasauliui, baugindama JAV. Panašu, kad istorija kartojasi.
Šio mėnesio viduryje Rusijos prezidentas Vladimiras Putinas turėtų pritarti ilgai svarstytam, kelis kartus keistam Rusijos ginklavimosi programos planui.
Tai yra nauja senojo – 2011-2020 metų plano versija, kuri, priešingai, nei skelbta anksčiau, numato ginkluotės ir technikos įsigijimus ne iki 2025-ųjų, o iki 2027 metų. Plano projektą išanalizavęs Harvardo universiteto analitikas Dmitrijus Gorenburgas pateikė savo vertinimą, kuris nėra toks optimistinis, kaip bando pateikti Kremliaus kontroliuojama žiniasklaida.
Kelis kartus keistas planas numato ne karinių pajėgų pageidautus 30-55 trilijonus rublių vien ginklavimuisi, bet ir ne krizės kamuojamos Rusijos Finansų ministerijos siūlytus 12 trilijonų, o 19 trilijonų rublių arba 276 mlrd. eurų per artimiausią dešimtmetį.
Iš šios sumos liūto dalis skirta strateginei ginkluotei – balistinėms raketoms ir jų gabenimo platformoms, tarp jų – povandeniniams laivams. Tačiau be pastarųjų Rusijos laivynas bus labiausiai nukentėjusi pusė iš visų karinių pajėgų rūšių. Ginklavimosi plane Rusijos laivyno modernizacijai skirta beveik dvigubai mažesnės lėšos, nei 2011-2020 metais.
Ir nors savo ambicijas nekukliai pervertinę Rusijos karo pramonės atstovai Gynybos ministerijai yra pateikę naujų kreiserių, lėktuvnešių, desantinių ir kitų laivų maketus, panašu, kad teks susiveržti diržus. Tai teks padaryti ne tik dėl finansinių priežasčių – dėl mažėjusių naftos kainų ir Vakarų sankcijų smukęs rublis stabdė Rusijos ekonomiką, bet ir dėl smarkiai nukraujavusios bei atsiliekančios Rusijos karinės pramonės problemų: specialistų, modernių technologijų trūkumas vis dažniau lemia nekokybiškos, brokuotos, vėluojančios produkcijos gamybą.
Oro pajėgos taip pat turės tenkintis šiuo metu pagal senąjį 2011-2020 planą į dalinius priimamų senesnio modelio orlaivių pajėgumais. Vietoje numatyto naujos kartos bombonešio PAK-DA, Rusija nusprendė pinigus skirti kelis dešimtmečius naudojamo Tu-160 modernizavimui ir gamybos linijos atnaujinimui. Naujo bombonešio kūrimas nukeltas mažiausiai dešimtmečiui.
Plane numatyta tęsti modernių naikintuvų Su-35S, MiG-35, atakos lėktuvų Su-34 įsigijimą. Tačiau Rusijos karinė pramonė gebės pagaminti tik nuo 12 iki 18 vienetų per metus.
Indijos kantrybė dėl rusų jau trūko?
Vis dėlto didžiausiu nusivylimu galima laikyti bene labiausiai pastaraisiais metais Kremliaus išreklamuotų naujos kartos ginkluotės ir technikos sistemų pavyzdžius – „Armata“ sistemos tankus, šarvuočius ir „5-os kartos“ naikintuvus Su-57.
Dešimtis pastarųjų šiemet jau turėjusi turėti Rusija tokių naikintuvų teturi 12, iš kurių tik dalis skraido, o likę – kanibalizuoti atsarginėms dalims.
Dar blogiau – nuo 2010-ųjų prasidėję naikintuvo bandymai užsitęsė ir tęsis dar kitais metais. Dabar planas priimti nedidelį skaičių šių pažangių orlaivių nukeltas į 2019-uosius. Galiausiai, vietoje šimtų naikintuvų Rusijos karinės oro pajėgos gali gauti apie 60 orlaivių Su-57.
Didelių abejonių kelia tiek Rusijos plyšavimai apie 5-ąją kartą. Kol kas tokius į dalinius priimtus naikintuvus turi tik JAV, nors skelbiasi turinti ir Kinija, kuri jau pristatė kelis bandomuosius modelius. 5-osios kartos naikintuvas turėtų reikšti, kad modernias avionikos, ginkluotės ir informacijos dalijimosi sistemas naudojantys orlaiviai turėtų būti slapūs – sunkiai aptinkami radarais. Tačiau į viešumą patekusios ne tik gražios, aukštojo pilotažo pasirodymų metu užfiksuotos, bet ir realių bandymų metu darytos nuotraukos Rusijos teiginiais leido suabejoti.
Vis dėlto dar didesnė Su-57 problema yra ne slapumas, o varikliai. Šiuo metu Su-57 skraido su iš esmės senais, tiesa, modernizuotais varikliais AL-41F, kuriuos naudoja senesnio modelio „Suchoi“ naikintuvai. Per 7 metus nuo pirmųjų bandymų Rusijos karinė pramonė taip ir nesugebėjo įvykdyti pažado: sukurti naujos kartos variklius, kurie būtų patikimesni, lengvesni, o jų pėdsakas būtų menkiau pastebimas žvalgybinėms priemonėms.
Dar blogiau – kartu su Rusija naikintuvą Su-57 kurianti Indija jau išreiškė viešą nepasitenkinimą ir dvejones dėl bendro projekto su Rusija.
Tiesa, pastaroji yra dar brangesnė, o ją taip pat ne vienerius metus kamuoja didelės problemos, tačiau ji bent jau pažengusi į priekį – JAV į ginkluotę jau yra priėmusi pirmąją eskadrilę išties 5-os kartos naikintuvų F-35, kurių jau yra pagaminta per 120 vienetų vien JAV, dar kelios šalys, tarp jų Izraelis ir Norvegija sulaukė savo pirmųjų modelių.
Vietoj tūkstančių turės gal tik šimtą
Vis dėlto garsiausias iš balionėlio sprūstančio oro garsas girdimas kalbant apie ambicingiausią Rusijos sausumos pajėgų projektą. 2015-siais „Uralvagonzavod“ direktoriaus Olego Sinenko savigyros dėl 2300 vienetų „Armata“ sistemos tankų pagaminimo iki 2020 metų, regis, galutinai subliuško Rusijos gynybos ministerijai paskelbus, kad iki minėto laikotarpio bus pagaminta ne tūkstančiai, o tik šimtas naujos kartos tankų. Galbūt ir 70 vienetų.
Ir tai – jei pavyks, mat jeigu anksčiau minėtas 2300 vienetų skaičius buvo visiškai nerealus nuo pat pradžių, vertinant Rusijos finansinius, gamybos ir kitus pajėgumus, tai ir šimto naujų tankų pristatymas į dalinius gali užtrukti.
Per savo pirmąjį oficialų pristatymą, Pergalės dienos paradą sugedęs T-14 šiuo metu intensyviai bandomas. Tiesa, kol kas žadėtas grėsmingas naujos kartos 152 mm tanko pabūklas dar neišbandytas, vietoje jo naudojamas įprastinis rusams 125 mm pabūklas.
Dėl unikalios šarvuotės, ekipažo apsaugos, modernių jutiklių, ryšių ir valdymo sistemų giriamas tankas yra brangesnis, nei planuota iš pradžių. Mažesnis užsakymo skaičius kainą turėtų dar labiau išpūsti, o Rusijos karo pramonės gamybiniais pajėgumais ir kokybe vis dažniau abejojama.
Žinoma, nepaisant subliuškusių pažadų milžiniški pinigai ginklavimuisi ir karinių pajėgų modernizavimui, pakeičiant beviltiškai pasenusią, nuo sovietmečio užsilikusią ginkluotę ir techniką nauja ar modernizuota nereiškia, kad Rusijos karinės pajėgos – niekam tikusios. Ypač didelį dėmesį verta atkreipti į bepiločių orlaivių, elektroninės kovos priemonių ir mūšio, kontrolės ir valdymo sistemų stiprinimą, kuris leistų Rusijos pajėgoms efektyviai veikti XXI a. mūšio lauke.
Baltijos šalių okupacija? Nebuvo. Kaip ir masinių žudynių ar trėmimų. Stalinas nekaltas – jį sąmokslo teorijomis šmeižia Vakarai. Tokiais skandalingais teiginiais švaistomasi knygoje, kuri pardavinėta Lietuvos knygynuose, vėliau nemokamai brukta bibliotekoms, o dabar atsidūrė mažiausiai vienoje ligoninėje.
Kada laisvas žodis nesuderinamas su nusikaltimu
Iš dalies autobiografinėje knygoje, kurią A. Hitleris parašė 1924 metais, kalinamas Bavarijoje, dėstoma nacių lyderio ideologija, paklojusi pamatus nacizmui. Knygoje išdėstytas idėjas – kaimyninių šalių aneksavimą siekiant „gyvybinės erdvės“ vokiečiams ir neapykanta žydams, nuvedusi prie Holokausto, A. Hitleris, kaip Vokietijos lyderis, realiai ir įgyvendino.
Daugelyje šalių tokia knyga iki šiol yra uždrausta arba leidžiama su atskirais prierašais bei cenzūruota. Lietuvoje, remiantis Visuomenės informavimo įstatymu, tokios knygos leidimas taip pat būtų neįsivaizduojamas. Be to, nuo nacių ir sovietų režimų nukentėjusioje Lietuvoje draudžiamas minėtų režimų šlovinimas, jų nusikaltimų teisinimas ar neigimas.
Tačiau pastarųjų teiginių netrūksta Nikolajaus Starikovo knygoje „Stalin. Prisimename kartu“. Ją vienas skaitytojas aptiko Vilniaus klinikinės ligoninės Kardiologijos skyriuje, Antakalnyje ir pasinaudojęs funkcija DEMASKUOK pranešė DELFI.
Skaitytojas neslėpė nuostabos ir pasipiktinimo, kaip tokia knyga, kurioje sovietų diktatorius Josifas Stalinas pristatomas, kaip tautų išvaduotojas ir geradarys, atsidūrė Kardiologijos skyriuje, kur dauguma pacientų – sergantieji išemine širdies liga. Kita dalis – sergantieji miokardo infarktu.
Patikrinus šią informaciją paaiškėjo, kad Kardiologijos skyriuje, tiesiog koridoriuje prie ligoniams skirto televizoriaus tarp padėtų knygų išties guli keli skandalingosios N. Starikovo knygos egzemplioriai. Skyriaus darbuotojų teigimu, šias knygas čia atnešė viena nepažįstama moteris.
„Prieš mėnesį atnešė viena moteriškė ir paliko nemažą šusnį. Jei kas nors atneštų „Mein Kampf“, manau, tai lygiai taip pat čia gulėtų. Tiesiog neįvertinome, juk patys turime daug darbo“, – sakė Kardiologijos skyriuje dirbanti bendrosios praktikos slaugytoja Virginija Maslinskienė. Vis dėlto pridūrė, kad jai buvo smalsu, kas išleido tą knygą ir kas joje rašoma.
„Pradėjau skaityti ir padėjau atgal. Ji nieko verta. Nemanau, kad ten aprašomi faktai. Žmonės panašiai elgiasi, kai juos suintriguoja pavadinimas – juk knyga apie Staliną, tad gali pasirodyti įdomu skaityti apie asmenybes, ypač istorines“, – pridūrė slaugytoja.
Išties, knygos turinys gali nemaloniai priblokšti. Aleksandro Krasnovo į lietuvių kalbą išverstoje ir 2000 tiražu platinamoje 400 puslapių knygoje, kuri originaliai Rusijoje išleista 2013 metais, o Lietuvoje – 2016-siais, ne šiaip ginamas, bet liaupsinamas Stalino režimas, o apie jo nusikaltimus rašę asmenys kaltinami istorijos klastojimu.
„Tikriausiai Rusijos istorijoje nėra labiau žinomo vardo negu Josifas Visarionovičius Stalinas. Kartu nėra kitos personos, apie kurią būtų sukurta tiek daug melagingų istorijų“, – Stalino balinimą nuo pirmosios knygos pastraipos pradeda autorius. Jis ragina „skaityti ir mąstyti“ bei „prisiminti Staliną tokį, koks jis buvo“.
N. Starikovas Staliną vadina „rūpestingu ir dėmesingu žmogumi“ – taip jį esą prisiminimuose charakterizuoja su juo dirbę žmonės. Anot knygos autoriaus, „liberalieji istorikai“ skleidžia netiesą, Stalino režimui priskirdami dešimtis milijonų aukų.
„Kokie gi nuteistųjų Stalino valdymo metais tikrieji skaičiai? Jokių „dešimčių milijonų“, apie kuriuos nuolat kalba liberalieji istorijai, nėra iš tolo“, – rašoma N. Starikovo knygoje. Jis remiasi Sovietų saugumo pateiktomis išvadomis, kuriose pateikti gerokai mažesni skaičiai – per 31 metus už kontrrevoliucinę veiklą nuteisti 3777380 asmenys, o iš jų 642980 pasmerkti mirties bausmei.
Tačiau iš šio skaičiaus esą galima atimti karo metų aukas – dezertyrus, plėšikautojus, „išdavikus vlasoviečius“, „banderovcus ir miško brolius“, „nacių parankinius“, „bandžiusius save žaloti“, „banditus“, „išdavikus“ ir kitus.
„Padalinus bendrą sušaudytųjų skaičių iš metų, gausime mažiau nei 22 tūkst. žmonių. Daug? Žinoma. Bet neužmirškime, kokie tai buvo metai. Ir nėra jokių dešimčių milijonų numarintųjų. Tai tikrai yra sąmoningas melas“, – teigia knygos autorius. Jo teigimu, „istorijos falsifikatoriai“ skleidžia melą apie Staliną.
„Kas nors paminės primetamą mintį, kad, esą Tarybų Sąjunga atsakinga už Antrojo pasaulinio karo pradžią, kas nors prisimins tamsią istoriją su aiškiai padirbtais įrodymais apie lenkų karininkų sušaudymą enkavedistų rankomis.
Bet aš įsitikinęs, kad niekas iš tų, kuriuos jūs, gerbiamas skaitytojau, klausinėjote, nepasakys jums to, apie ką dabar su jumis kalbėsime. Todėl, kad normaliam žmogui tai sunku įsivaizduoti. Padoriam savo šalies piliečiui šlykštu apie tai net pagalvoti. Neangažuotam istorikui to net neįmanoma padaryti“, – rašoma knygoje. Galiausiai N. Starikovas savo tekste imasi Baltijos valstybių ir neigia šių okupaciją, kurią įvykdė SSRS.
„1940 metų vasarą Stalinas grąžino į vienos valstybės sudėtį Latviją, Lietuvą ir Estiją. Kodėl galima sakyti – „grąžino“? Todėl, kad jų išėjimas iš Rusijos imperijos sudėties buvo absoliučiai neįstatymiškas. 1917 metais niekas pasaulyje neabejojo Rusijos teisėmis į Pabaltijo žemes, – rašė N. Starikovas, patogiai pamiršdamas Sovietų sąjungos sienos ratifikavimo ir nepuolimo sutartis su Baltijos šalimis tarpukariu.
Įsijautęs autorius dėstė toliau, – Be to, tokios valstybės, kaip Latvija ir Estija, žmonijos istorijoje apskritai neegzistavo. Todėl keista kalbėti apie jų okupaciją – neįmanoma okupuoti to, ko nebuvo. Neteisėtai atsiskyrusios Rusijos imperijos dalys grįžo į šalies sudėtį“.
„Anotacija išdidžiai skelbia: „Nėra kito tokio valstybės veikėjo, kurį kaltintų dėl daugybės nepadarytų nusikaltimų.“ Trumpai tariant, knyga apie tai, kaip Stalinas herojus geradarys, tik mes nežinojom. Tai kad ačiū, mums kaip ir aišku. Aš dar nevalingai pradėjau dairytis „Mein Kampf“ – ką gali žinoti, gal kažkas irgi atrado laiko paaiškinti, kaip ištisi milijonai europiečių išnaikinti tik iš geros valios“, – ironizuodamas feisbuke piktinosi A. Kleiva.
Gerai suprantu, kad kiekvienas savigarbą ir protą turintis žmogus tokią knygą lenks kilometro spinduliu. Bet silpnesnis gali imti, išleisti tam savo eurus, o paskui save skaitydamas apsišviesti. Taip ir gimsta dar vienas „savi šaudė į savus“ šnekėtojas.
Tokie dalykai turi būti viešinami, apie juos turi būti nuolatos kalbama, antraip tokia apologetinė propaganda išliks nepamatyta, įgaus lyg ir patvirtinimą, kad jos sklaidai nėra jokių trukdžių mūsų šalyje“, – pridūrė jis.
Leidykla ir autorius – VSD ataskaitos „herojai“
A. Kleiva atkreipė dėmesį, kad sovietų diktatorių liaupsinanti knyga parašyta Nikolajaus Starikovo, kuris yra knygų „Rublio nacionalizacija“, „Kas privertė Hitlerį užpulti Staliną“ ir „Krizė. Kaip tai daroma?“ autorius.
Pastarojoje knygoje, kurią, beje, taip pat galima įsigyti „Pegaso“ knygynuose, keliamos Kremliaus propagandistų pastaraisiais metais uoliai platinamos sąmokslo teorijos. Pavyzdžiui, JAV kaltinama tyčia sukėlusi pasaulinę ekonominę krizę, o su šia siejamas net JAV prezidento Johno F. Kennedy nužudymas 1963 metais.
N. Starikovas dažnai reiškiasi Kremliaus propagandą platinančiame tinklapyje „Oriental Review“, kur vienas autorių atvirai skelbia populiarią sąmokslo teoriją, jog Sausio 13-ąją „savi šaudė į savus“. Be to, šiame Maskvoje registruotame tinklapyje aktyviai reiškiasi Kremliaus propagandos kanalo „Sputnik“ analitiku prisistatantis Andrew Korybko.
O ir pats N. Starikovas „Oriental Review“ interviu atkartojo Aleksandro Dugino skleidžiamas „rusiškojo pasaulio“ idėjas: esą būti rusu, tai yra ne tik etninė sąvoka, bet ir specifinio požiūrio į pasaulį turėjimas. Kitaip sakant, rusais besijaučiantys gali būti globojami ir ginami Rusijos, todėl, pavyzdžiui, Ukraina esą turi priklausyti Rusijai.
N. Starikovas buvo atvykęs į susitikimą su savo skaitytojais Vilniuje ir davė interviu Lietuvos rusakalbiams skirtai žiniasklaidai. Rusijos dvasinių judėjimų idėjos atitinka dabartinio Kremliaus režimo ideologiją – siekiama Rusiją pateikti kaip alternatyvą Vakarams ir taip atkurti įtaką posovietinėje erdvėje“.
VSD ataskaitoje taip pat minima, kad Lietuvoje veikia keletas „Rusijos dvasines vertybes“ (pvz., senovės slavų) propaguojančių judėjimų, kurie priskirtini „Naujosios eros“ (angl. New age) dvasinių judėjimų krypčiai. Šie judėjimai siekia, kad greičiau prasidėtų naujoji neva dvasingos Rusijos era, jos atgimimas ir suklestėjimas.
Naujoji Rusijos era dažnai siejama su Vakarų civilizacijos ir liberalios demokratijos žlugimu. Šių idėjų sklaida atitinka dabartinio Kremliaus režimo ideologiją, kuria siekiama Rusiją pateikti kaip alternatyvą Vakarams ir taip atkurti įtaką posovietinėje erdvėje. Prieš keletą metų tarp šių judėjimų pradėjo išsiskirti Valerijaus Sinelnikovo draugų klubas „Baltosios gulbės“ ir to paties pavadinimo leidykla, kuri ir išleido N. Starikovo knygą apie Staliną.
Be to, VSD priminė, kad „kilus ažiotažui Lietuvos žiniasklaidoje šią knygą buvo nustota pardavinėti, tačiau šv. Kalėdų proga leidykla „Baltosios gulbės“ pasiūlė padovanoti Staliną šlovinančią ir kitas šios leidyklos išleistas knygas Lietuvos viešosioms bibliotekoms.
Išties, Alytaus Jurgio Kunčino bibliotekos direktorė Giedrė Bulgakovienė DELFI patvirtino, kad dar pernai leidyklos „Baltosios gulbės“ vadovė Natalija Erkelenz laišku kreipėsi į Lietuvos bibliotekas nemokamai siūlydama iš knygynų dingusią knygą apie Staliną. Tačiau apie informacinį karą jau nemažai žinanti G. Bulgakovienė tikino, kad kaip mat atsisakė pasiūlymo.
„Mūsų ir Trakų bibliotekos labai principingai sureagavo – kai tik pamačiau viršelį, koks fainas tas Stalinas, man daugiau klausimų nekilo. Juo labiau, kad informacinio karo lauke dovanojama tokia knyga Alytuje, kur rusakalbių skaitytojų beveik nėra“, – sakė direktorė.
Ji tikino, kad vėliau po komentarų sulaukė dėmesio iš Kremliaus finansuojamo portalo, kur ją išvadino fašiste, bet ji iš to tik pasijuokė. Beje, pati N. Erkelenz vienam Kremliaus propagandą skleidžiančiam portalui neseniai skundėsi, kad ją esą persekioja Lietuvos kariuomenės Strateginės komunikacijos departamentas, kuris pataria bibliotekoms atsisakyti jos siūlomų knygų.
„To departamento vertinimu, šios knygos neturi atsidurti Lietuvos bibliotekose. Bet aš parašiau laišką bibliotekoms – dalis atkreipė dėmesį, o devynios priėmė mano knygas“, – gyrėsi nedidelės, tačiau dideliais tiražais knygas apie egzoteriką, istoriją leidžiančios leidyklos vadovė.
DELFI šaltinių duomenimis, būtent ji pasirodė Antakalnio ligoninėje, kur Kardiologijos skyriuje paliko knygas apie Staliną. Ir nors ligoninės personalas stengiasi, kad tarp ligoniams skirtos literatūros neatsirastų reklaminių leidinių, skandalingoji ir Lietuvos okupaciją neigianti knyga čia pragulėjo mažiausiai kelias savaites.
„Kol kas niekas iš pacientų nesiskundė, neminėjo. Jie labiau mėgsta lengvesnio turinio knygas – detektyvus, meilės romanus, nes sunkesnės knygos gali sukelti daug emocijų, o juk čia guli žmonės, kurie serga širdies ligomis, – sakė slaugytoja V. Maslinskienė.
Ji netgi prisipažino, kad ir jai, kaip ir bet kuriam žmogui, gali sukilti emocijų, kai rašoma apie jautrius, skaudžius istorijos momentus, pavyzdžiui okupaciją, tremtį.
„Man asmeniškai įdomu, nes kai mano mama buvo išvežta būdama 21 metų, tai, kokie baisūs buvo laikai, suvokiau ir įvertinau tik tada, kai mano dukrai sukako 21-eri. Ir nors sunku pasakyti, kaip būtų, bet taip, emocijos gali paveikti pacientą“, – atviravo . Maslinskienė, kuri su kitomis slaugytojomis iš pat pradžių stebėjosi, kokią knygą atnešė nepažįstama moteris.
„Aš nemanau, kad ši knyga čia turi būti. Ir manau, kad jos čia neliks“, – ryžtingai pareiškė . Maslinskienė. Šis pažadas išties buvo įgyvendintas labai greitai.
DELFI susisiekus su Antakalnio klinikos direktoriaus pavaduotojui medicinai Anatolijui Zimanui, jis pažymėjo, kad knyga jau išimta iš Kardiologijos skyriaus, o darbuotojai apžiūrėjo kitus skyrius, kad ir ten tokios knygos neliktų.
„Jau ėmėmės priemonių, apėjome visą ligoninę. Tą knygą vertiname neigiamai, jai ne vieta mūsų ligoninėje, ji juk išimama ir iš knygynų, ir iš bibliotekų, yra geresnių skaitinių. Paprastai personalas pastebi, bet šį kartą praslydo, tad mums buvo netikėta, bet žinote, gali bet kas ateiti ir padėti, visko nesužiūrėsime. Žinoma, ateityje vengsime, kad tokie atvejai nepasikartotų“, – sakė A. Zimanas.
Tiesa, knygą apie Staliną iki šiol galima įsigyti internete. Pavyzdžiui, svetainėje knygųklubas.lt už šį skandalingą kūrinį prašomą 8 eur 19 centų.
Kas iš tikrųjų įvyko 2014-ųjų vasarį Kijeve, kai į Maidano protestuotojus pasipylė snaiperių kulkos, pražudžiusios dešimtis žmonių? Tokį klausimą iškėlęs vieno didžiausių Italijos dienraščių žurnalistas tikina atlikęs rimtą tyrimą, kurio metu esą nustatyta, jog į ukrainiečius šaudė ne tuometinio režimo, o gruzinų ir lietuvių snaiperiai. Tiesa, tokių skandalingų teiginių patikimumu kaip mat suabejota.
„Tai buvo auštant, kai išgirdau šaudymo garsą. Tai nebuvo staigus šaudymas nepertraukiamomis papliūpomis, šūviai buvo pavieniai, jie sklido iš gretimo kambario.
Tuo pačiu metu patalpoje buvę du lietuviai atidarė langą. Vienas iš jų paleido šūvį, o kitas uždarė langą. Jie paleido 3 ar 4 šūvius į visas puses“, – tokį dramatišką pasakojimą apie 2014 m. vasario 20-osios rytą pateikė vienas buvusiu Gruzijos žvalgybos agentu prisistatęs Kvarateskelia Zalogy.
Italų karo žurnalistui Gianui Micalessinui jis tikino buvęs vienas iš kelių užsieniečių snaiperių, kuriems esą buvo įsakyta šaudyti ir į Maidano protestuotojus, ir į byrantį tuometinio Ukrainos lyderio Viktoro Janukovyčiaus režimą išsaugoti mėginusius pareigūnus. Taip esą siekta sukelti chaosą, išprovokuoti kraujo praliejimą tuomet tris mėnesius besitęsusios krizės metu.
G. Micalessinas K. Zalogy pasakojimą įrašė Kijeve, kur kalbino ir kitus kruvinųjų Maidano įvykių liudininkais prisistačiusius asmenis.
Buvusio Gruzijos prezidento Michailo Saakašvilio saugumo tarnybos darbuotojais prisistatę K. Zalogy ir Koba Nergadzė, o taip pat buvęs Gruzijos kariuomenės snaiperis Aleksandras Revazišvilis tikino buvę užverbuoti M. Saakašvilio karinio patarėjo Mamuko Mamulašvilio.
Pastarasis vėliau persikėlė į Donbasą vadovauti vadinamam „Gruzinų Legionui“ mūšiuose su Rusijos remiamais separatistais.
Istoriją apie tai, kas „iš tiesų šaudė į žmones Maidane“ italų žurnalistas G. Micalessinas išklojo populiariame tinklaraštyje „Gli Occhi della Guerra“ („Karo akys“).
„Pirmasis susitikimas su Mamulašviliu įvyko Nacionalinio Judėjimo būstinėje, Ukrainos 2013 metų sukilimas buvo panašus į „Rožinę revoliuciją“, kuri įvyko Gruzijoje prieš keliolika metų.
Mes turėjome Ukrainos revoliuciją nukreipti ir vadovauti jai tuo pačiu modeliu, kaip ir „Rožinei revoliucijai“, – pasakojo K. Zalogy.
Jam antrinęs A. Revazišvilis tikino įsakymą parinkti snaiperių lizdus gavęs iš paties M. Mamulašvilio. Viskas esą buvo daroma ne „už ačiū“ – mokėta doleriais. Iš pradžių po tūkstantį, vėliau – po 5 tūkst.
„Mūsų uždavinys buvo surengti provokacijas, kad policija būtų priversta duoti atkirtį protestuotojams. Tačiau iki 2014 vasario vidurio protestuose nebuvo daug šaunamųjų ginklų. Daugiausiai naudoti Molotovo kokteiliai, skydai ir lazdos“, – pasakojo A. Revazišvilis.
„Maždaug vasario 15 dieną Mamulašvilis asmeniškai apsilankė mūsų palapinėje. Jame buvo dar vienas vyrukas su karine uniforma. Jis (Mamulašvilis) pristatė jį mums ir papasakojo, kad jis yra buvęs Amerikos kariuomenės karo instruktorius“, – tikino A. Revazišvilis.
Jo teigimu, šis amerikietis buvo vėliau Ukrainoje pagarsėjęs atsargos karininkas, tarnavęs JAV 101-oje oro desantinėje divizijoje – Brianas Christopheris Boyengeris. Šis taiklusis šaulys esą dirbo pačiam M. Mamulašviliui ir davė tiesioginius nurodymus šaudyti.
Ginklai esą buvo išdalinti ne tik Gruzijos, bet ir nežinia iš kur atsiradusiems Lietuvos snaiperiams, kurie neva buvo įsitaisę viešbutyje „Ukraina“.
„Vasario 18 dieną kažkas atnešė ginklus į mano kambarį. kuriame su manimi buvo dar du lietuviai. kuriems ir buvo paduoti ginklai. Kiekviename krepšyje buvo Makarovo tipo pistoletai ir karabinai, Ten taip pat buvo šovinių dėžutės. Kai pirmą kartą juos pamačiau, aš nesupratau.
Kai atvyko M. Mamulašvilis, aš taip pat jo paklausiau: Kas čia vyksta? Kam šie ginklai? Ar viskas gerai?“, – savo „prisiminimais“ dalijosi K. Nergadzė. Jam M. Mamulašvilis esą taip pat nurodė, kad teks šaudyti į minią.
„Mums aiškino, kad šaudyti reikės, nes reikia sukurti sumaištį. Mes neturėjome sustoti. Nesvarbu, ar mes šausime į medžius, protestuotojų barikadas ar į mėtančius Molotovo kokteilius – svarbiausia buvo sėti chaosą“, – pasakojo K. Nergadzė.
Jis tikino, kad pasipylus šūviams į viešbučio „Ukraina“ saloną buvo nešami sužeistų ir žuvusių protestuotojų kūnai, o tuo pat metu snaiperiai esą nusprendė sprukti iš kambarių ir įsimaišė į tą pačią minią, į kurią prieš tai šaudė.
Istorijos patikimumas braška per visas siūles
Tokius „liudininkų“ ir „tiesioginių įvykių dalyvių“ pasakojimus italų žurnalistas paįvairino reportažais apie M. Saakašvilį, B. Ch. Boyengerį ir netgi pridėjo melagingai interpretuotomis Estijos užsienio reikalų ministro Urmo Paeto citatomis.
Tad žurnalisto „tyrimo“ išvada buvo kategoriška: atsakomybę už žudynes Kijeve turėtų prisiimti ne V. Janukovyčius, specialus milicijos dalinys „Berkut“ ar rusų snaiperiai, o gruzinai, amerikiečiai ir lietuviai. Be to, italų žurnalistas atsakomybę verčia ir Europos sąjungai, kuri parėmė kruvinus neramumus esą išprovokavusią tometinę Ukrainos opoziciją, o ne Asociacijos sutartį su ES pasirašyti atsisakiusį V. Janukovyčių.
Vis dėlto tokio G. Micalessino tyrimu abejoti gali priversti kelios iškalbingos detalės. Visų pirma minėtųjų M. Mamulašvilio ir B. Ch. Boyengerio 2014-ųjų Maidano įvykiuose iš viso nebuvo. Amerikietis prie ukrainiečių prisijungė tik gerokai vėliau.
Neįvardytų „lietuvių snaiperių“ atsiradimas, lyg tyčia sutampantis tiek su Kremliaus ne vieną dešimtmetį kurstomis sąmokslo teorijomis apie konflikto zonose nuolat pasirodančias ir karą kurstančias „snaiperes iš Pribaltikos“, tiek su Rusijos „priešų sąrašais“.
„Nepamirškime, kad šiomis dienomis, tiksliau lapkričio 21-ąją, Ukrainoje minimos Maidano metinės, tad šis klausimas labai jautrus. O kadangi Lietuvos ir Ukrainos santykiai yra labai geri – mes vieni lyderių, kai kalbama apie paramą Ukrainai, jos reformoms, saugumo situacijos gerinimui, kai kalbama apie sankcijas, tai akivaizdu, jog tokiais būdais siekiama sukompromituoti Lietuvos pastangas“, – tikino Seimo Nacionalinio saugumo ir gynybos komiteto pirmininkas Vytautas Bakas.
Be to, pastebima, kad iš pradžių italų žiniasklaidoje pasirodę straipsniai ir reportažai apie G. Micalessino tyrimą kaip mat buvo išversti į rusų kalbą ir ėmė sklisti Rusijos žiniasklaidoje būtent Maidano metinių išvakarėse.
O prieš lapkričio 23-ąją, Lietuvos kariuomenės dieną į lietuvių kalbą išverstomis G. Micalessino tyrimo detalėmis jau dalijosi prorusiški portalai Lietuvoje – baltnews.lt, „Laisvas laikraštis“ ir „etatiniais“ Kremliaus žinučių skleidėjais viešojoje erdvėje pagarsėję Ramūnas Alaunis, Milda Bartašiūnaitė, Laurynas Ragelskis.
Išties, 2013 metais kaip karo temai skirtas tinklaraštis „Gli Occhi della Guerra“ priklauso vienam didžiausių Italijos leidinių „Il Giornalle“. Pastarojo akcijas valdo įmonės, vadovaujamos S. Berlusconni šeimos narių. Pats S. Berlusconni niekada neslėpė šiltų asmeninių santykių su Vladimiru Putinu ir palaikė Kremliaus poziciją Ukrainos krizės metu.
Tuo metu šaltinių Italijoje duomenimis, skandalingojo straipsnio autorius G. Micalessinas, net ir pagarsėjęs, kaip karštuosiuose pasaulio taškuose reportažus rengiantis žurnalistas, taip pat garsėja savo radikaliomis kraštutinių dešiniųjų pažiūromis.
Ironiška, kad jos dažniausiai sutampa ne su ukrainiečių nacionalistų, o su Rusijos pozicija Ukrainos klausimais. Neatsitiktinai G. Micalessiną mėgsta kalbinti Kremliaus propagandinis kanalas „Sputnik“, su kuriuo žurnalistas noriai dalijasi savo įžvalgomis.
Ar žinojote, kad Vilniuje važiuodami autobusu 3G iš oro uosto į Fabijoniškes ir įsigiję bilietėlį remiate nelegalią Lietuvoje turistaujančio Ukrainos piliečio veiklą? Bent jau tuo bando įtikinti du Lietuvoje veikiantys Kremliaus propagandiniai portalai, sukurpę antiukrainietišką potekstę išryškinančią melagingą istoriją.
Iš bendrovės „Busos Nuoma“ lizingu už mėnesinę 350 eurų įmoką neva įsigijęs senutėlį 1994 metų autobusą Volvo B10M V. Jagello netgi buvo prijungęs elektroninę atsiskaitymo už bilietus sistemą prie savo asmeninės sąskaitos banke.
Galiausiai ukrainietis esą buvo „išrištas“ vienoje degalinėje, esančioje Eišiškių plente. Degalinės darbuotojui įtarimą esą sukėlė tai, jog vairuotojas nepageidavo sąskaitos faktūros ir nepateikė Vilniaus viešojo transporto vairuotojų naudojamų specialių kortelių. Būtent tuomet „Keleivių kontrolės“ atstovai esą surengė įspūdingą sulaikymo operaciją
Būtent tokią istoriją šiomis dienomis platina du Lietuvoje veikiantys ir Kremliaus propagandą nuolat platinantys portalai baltnews.lt bei „Obzor“.
Ironiška, jog pirmasis portalas rėmėsi antruoju, o „Obzor“ visą istoriją nupylė iš populiaraus, laisvalaikio tinklaraščio „Japlakal“, kur turinį, dažnai nesiremdami jokiais šaltiniais kuria anoniminiai vartotojai. Būtent taip nutiko ir šį sykį, o visa istorija apie nelegaliai dirbusį atvykėlį iš Ukrainos tėra grynas pramanas.
Tai DELFI patvirtino ir UAB „Vilniaus viešasis transportas“ komunikacijos vadovė Rasa Norkienė. Ji tikino, kad nei apie minėtą įvykį, nei apie V. Jagello bendrovės darbuotojai nėra girdėję.
„Minėti du „Volvo“ autobusai buvo nurašyti dar 2007 metais – jie buvo parduoti aukcione ir skirti metalo laužui. Kaip ir ar iš viso tie autobusai atsidūrė pas tą žmogų – dievai žino. Bet nesąmonė tai, kad tokie autobusai galėtų važinėti, kaip mūsų, juk jie labai skiriasi, net juokinga.
Bet kokiu atveju visuose autobusuose įmontuota elektroninė bilieto sistema, ji veikia beveik dešimt metų, tad kaip jis gali užsidirbti pinigus? Nelogiška. O jei pardavinėja bilietėlius – kad ir iš kur jis juos galėtų gauti, tai pajamos už juos labai menkos, jos nepadengtų net degalų kainos. O ir degalus autobusų vairuotojai pilasi autobusų parko kolonėlėse“, – sakė R. Norkienė.
Bet net ir pats istorijos tekstas gali sukelti įtarimą bet kuriam rusų kalbą mokančiam akylesniam vilniečiui. Pavyzdžiui, tekstą galimai rašė lietuvių kalbos subtilybių galimai neišmanantis asmuo, mat tokios bendrovės, kaip „Vilniaus Transporto“ ar juo labiau „Busos Nuoma“ tiesiog neegzistuoja.
O tai, kad specialią nelegalo sulaikymo operaciją vykdė paprastai be bilietėlių važiuojančius „zuikius“, o ne vairuotojus gaudantys „Keleivių kontrolės“ darbuotojai, taip pat gali skambėti keistai.
„Armonika“ vietinių rusų paprastai vadinami specialūs sujungti autobusai tekste vadinami būtent formaliu pavadinimu, o tai, kad elektroninių bilietėlių sistema neva buvo tiesiogiai prijungta prie „ukrainiečio“ asmeninės sąskaitos, specialistų teigimu, taip pat skamba, lyg iš fantastikos srities.
Tiesa, akivaizdu, jog tokios detalės, kaip autobuso numeris, maršrutas rodo, kad teksto kūrėjai bent šiek tiek pasivargino suteikti istorijai autentiškumo.
Kita vertus, šį sykį išryškinta ne tiek pati istorija, kiek akcentas, jog Vilniuje gyventojus apgaudinėjo nelegaliai dirbantis migrantas. Ir ne iš bet kur, o iš draugiškos Lietuvai Ukrainos.
Elzbietai atėjo metas gimdyti, ir ji susilaukė sūnaus. Jos kaimynai ir giminės, išgirdę, kokią didžią malonę suteikė jai Viešpats, džiaugėsi kartu su ja.
Aštuntą dieną jie susirinko berniuko apipjaustyti ir norėjo jį pavadinti tėvo vardu – Zachariju. Motina pasipriešino: „O, ne! Jis vadinsis Jonas.“ Kiti jai sakė: „Bet niekas tavo giminėje neturi šito vardo.“
Jie ženklais paklausė tėvą, kaip jis norėtų pavadinti kūdikį. Šis, pareikalavęs rašomosios lentelės, užrašė: „Jo vardas – Jonas.“ (Lk 1, 57–63)
Birželio 24 dieną Romos Katalikų liturgijoje švenčiama šv. Jono Krikštytojo gimimo iškilmė. Paprastai Bažnyčia prisimena šventųjų mirties dieną, kai jie gimsta danguje, tačiau yra dvi išimtys: šv. Mergelės Marijos (rugsėjo 8 d.) ir šv. Jono Krikštytojo gimimo žemėje iškilmingas minėjimas.
Jono Krikštytojo gimimo šventė yra labai sena, ateinanti iš pirmųjų krikščionybės amžių. Jono pamaldumas gana greitai paplito tiek Rytų, tiek ir Vakarų Bažnyčioje. Tarp visų šventųjų, būtent jo globai yra skirta daugiausia bažnyčių pasaulyje. Net dvidešimt trys popiežiai pasirinko jo vardą, kuris išvertus iš hebrajų kalbos reiškia „Dievo malonė“.
Taip pat verta prisiminti, kad septynios muzikinės natos – do, re, mi, fa, sol, la, si – yra siejamos su Jonu Krikštytoju. XI amžiuje benediktinų vienuolis Gvidas Arecietis († 1050), norėdamas suteikti muzikinėms natoms vardus, pasirinko septynių eilučių pirmuosius skiemenis iš Jono Krikštytojo garbei skirto lotyniško himno, kurį VIII amžiuje sukūrė Paulius Diakonas († 799). Tik pirmasis skiemuo iš ut patapo do, o paskutinėje eilutėje pasirinkta abiejų žodžių pirmosios raidės: Ut queant laxis / Resonare fibris / Mira gestorum / Famuli tuorum, / Solve polluti / Labii reatum, / Sancte Iohannes. Šio posmelio ne pažodinis vertimas: „Kad iš širdies gelmių aidėtų giesmė apie tavo nuostabius darbus, nuvalyk, šventasis Jonai, savo tarno suterštų lūpų kaltę.“
Nesakykit man, kad po Šv. Jono dienos jau trumpėja, o sausros iškamuota gamta pradeda ruoštis rudeniui. Noriu dar pagyventi sustabdęs tą akimirką, kai Snaigyno paežerės alksnyne nebaigė savo giesmės lakštingala, kurios negali nustelbti iš kito kranto ataidintys prie laužo vakarojančių jaunų vasarotojų balsai.
Mums juk visada tiek ir tereikėjo iš gamtos ir iš valdžios, suvokiamos veikiau kaip kažkieno iš aukščiau duotas, o ne pačių išsirinktas, reiškinys – kad netrukdytų ramiai pagyventi. Savotiška nerašyta sandora su savo šalies politiniu elitu pirmiausiai reiškia, kad nebus jokių permainų. Pinigai, kuriuos sutaupėme juodai dienai, rytoj turės tokią pačią ar bent jau panašią vertę, kokią turėjo vakar. Nebus tokių netikėtumų, kai kažkas staiga nusprendžia optimizuoti mokyklų, ligoninių ar pasienio užkardų tinklą ir tris dešimtmečius vaikų sanatorijoje kopūstų sriubą virusiai Jadzei pasiūlo persikvalifikuoti į išmanesnę profesiją.
Kartais netgi pradedu suprasti tuos kaimo žmones, kurie ilgisi vėlyvojo sovietmečio, kai net okupantų valdžia buvo supratusi, jog geriau už visas represijas lojalumą ugdo žinojimas, jog nebus jokių netikėtų permainų. To nykaus stabilumo simboliu geriausiai tinka būti ano meto metalinis šaukštas, kurio kitoje pusėje išlietas ne tik užrašas „Nerž.“, reiškiantis nerūdijantį plieną, bet ir kaina.
Žinoma, tas stabilumas buvo tik iliuzija, paremta aukštomis pasaulinėmis naftos kainomis ir spygliuotų vielų tvoromis. Bet bent viena karta spėjo ramiai pasistatyti silikatinių plytų namus, išleisti į mokslus vaikus ir valydami dulkes nuo „Žiguliuko“ pasvajoti, kaip su anūkais važiuos prie jūros.
Neapkaltinsite manęs nostalgija sovietmečiui, nes ne kartą rašiau, kaip nekenčiu tos ant partizanų ir tremtinių kaulų suręstos veidmainystės. Tačiau neapsimetinėsiu, kad nematau, kaip paprasto žmogaus troškimas tiesiog ramiai gyventi, turėjęs realizuotis laisvoje Lietuvoje, patiria vis naujus išbandymus, kai politikai pasijunta didžiaisiais reformatoriais, pašauktais išgelbėti planetą.
Socialistai, socialdemokratai, liberalai ir sukairėję krikščionys demokratai choru bandė įtikinti europiečius, kad permainos neišvengiamos, jie privalo taikytis prie gausėjančių atvykėlių iš Rytų papročių, o ne atvykėliai išmokti gerbti šeimininkų tradicijas bei gyvenimo būdą. Naująja religija tapusi žmogaus sukeltos klimato kaitos teorija verčia jausti kaltę už tai, kad kvėpuojame, valgome mėsą, važinėjame automobiliais, o per atostogas norime nuskristi prie šiltos jūros. Visi spaudė ir reikalavo keistis arba kasdien vis daugiau mokėti už teisę būti savimi.
Lietuvoje mes irgi kurį laiką nenorėjome sau pripažinti, kad Vakarai, apie kuriuos svajojome, liko kažkur XX a. viduryje. Šaltojo karo laikų Amerika su dideliais kampuotais automobiliais ir Vokietijos provincijos miestelių pasitikinti savimi ramybė aptinkama tik senuose filmuose ir televizijos serialuose, bet būtent tą gyvenimo būdą bando atkurti kiekvienas savo pievutę prie namo pjaunantis lietuvis. Už tai sutikome, kai valdžia pasakė, kad dyzelinas ir rūkalai pas mus kainuos kaip Vokietijoje, o šiukšles rūšiuosime kaip skandinavai. Išmokome nespjaudyti ant šaligatvio, nerodyti pirštais į juodaodį turistą ir šypsotis beveik kaip amerikiečiai.
Jei peržvelgtumėm ilgesnio laikotarpio mūsų politinių partijų ir jų lyderių reitingų svyravimus, tai pastebėtumėte, kad žmonės labiausiai myli tą valdžią, kuri nieko nedaro. Rinkiminis šūkis „Daugiau jokių permainų!“ galėtų užtikrinti pergalę, jei tik rinkėjai patikėtų, jog jį skelbiantieji neapgaus. Būtent todėl rinkėjai leidžia savivaldybėse dešimtmečiams įsitvirtinti vietiniams „kunigaikštukams“, kurie bent jau biudžetinių įstaigų darbuotojų šeimoms ir su vietine valdžia susijusiam verslui simbolizuoja stabilumą.
Lietuviui reikia žinoti, kad kitą mėnesį ir po metų jo darbo vieta išliks, alga nesikeis arba didės bent šiek tiek sparčiau už svarbiausių maisto produktų ir kuro kainas, nebus apmokestinta tai, už ką iki šiol nereikėjo mokėti. Žinoma, ir tada jis po truputį bambės, kaip čia sunku pragyventi, bet galės ramiai užsiimti savo privačios gerovės kūrimu ir leis tradicinėms partijoms metų metus valdžioje keisti viena kitą, populistams – netesėti pažadų, juokdariams – reguliariai apsikvailinti. Reformos gali tęstis metų metus, jei tik po jų mėnesio gale į banko sąskaitą pervesta alga dėl to nesumažės ir neatsiras naujų mokesčių už tai, kas gyvenime svarbiausia – namą, automobilį ir vaikų mokslą.
Netiesa, kad esame abejingi, nors kuolą ant galvos tašyk. Išvesti iš kantrybės galime susiorganizuoti padaužyti Seimo langus, kaip Andriaus Kubiliaus vyriausybės laikais, arba susikrauti lagaminus ir išvykti. Bet iš tikrųjų tetrokštame, kad valdžia paliktų mus ramybėje ir netrukdytų džiaugtis vasara.
Po praeitos mano apžvalgos „Moteriškumas – blogas įprotis, kurio reikia atsikratyti“ kilo tokia jausminga reakcijos banga, kad buvo juokinga, bet kartu ir kiek baugu žiūrėti.
„Pažiūrėk, kaip gamtoje, taip ir pas mus“, „mes – patinai ir patelės, mes – gyvuliai“, mušėsi į krūtinę savo teisumu įsitikinusi didžioji dalis komentatorių. Ir, tiesą sakant, paskaičius tokius jų pamąstymus negali sakyti, kad jie nėra teisūs taip save apibūdindami.
Didžiausi mano gerbėjai negailėjo savo laiko rašyti oficialių atsakymų. Štai Mykolo Romerio universitete lektore dirbanti Kristina Zamarytė-Sakavičienė tikino, kad jau gimdoje kūdikiai elgiasi „stereotipiškai“ pagal lytį. Tad kol visas pasaulis vaiko lyčiai nustatyti naudoja ultragarso tyrimą, mes galime pasižymėti neregėtu inovatyvumu ir visiems nušluostę nosį būti pirmieji pasaulyje, kurie žmogaus lytį nustato pagal Kristinos parengtą „gimdos stereotipų“ metodologiją.
Grįžtant prie baugių dalykų – tai jie buvo du: pirma, kad „patinai ir patelės“ turi teisę balsuoti rinkimuose, ir antra – baugu dėl ponios Kristinos studentų.
Šventojo „moteriškumo“ išpažinėjai šaukė, kad aš esu antikristas, atėjęs į žemę sutrypti pagrindinės moterų „misijos“ šiame gyvenime – vaikų gimdymo.
Nors visada pasisakau už laisvą žmonių pasirinkimą turėti vaikų arba jų neturėti. Tačiau dėl savo menkų teksto suvokimo gebėjimų ne visi pažįstantys raides geba skaitydami suprasti, apie ką rašoma.
Todėl, kaip tikri krikščionys, demonstruodami meilę artimui, jie man prilinkėjo baisiausių ir šlykščiausių dalykų. O iš tiesų slapta svajojo, kaip asmeniškai man sukurtų laužą Rotušės aikštėje. Nors viešai jie visada pasisako prieš smurtą ir patyčias.
Visi „moteriško“ švelnumo, trapumo ir nuolankumo gynėjai tvirtino, kad šios „prigimtinės“ savybės – moters gyvenimo esmė ir raktas į pilnavertę laimę. Jie dėkojo dievams, kad didžioji dalis Lietuvos moterų yra normalios ir supranta savo vietą, o štai tų – išsišokėlių, turinčių savo nuomonę, – niekam nereikia, tokios niekada neturi partnerio. Tad tuomet sakykite, kodėl tas „normaliąsias“, tuos švelnumo ir nuolankumo įsikūnijimus daužote kumščiais ir žodžiais kiekvieną dieną?
Statistika rodo, kad kas trečia moteris artimoje aplinkoje patiria smurtą.
Visuomenė linkusi smerkti ne smurtautoją, o auką, nes ji pati „prisiprašė“, ji „kalta“, kad neišsikrausto iš savo namų ir nepalieka smurtautojo.
O tai tas pats, kas ne jus apvogusį nusikaltėlį į belangę sodinti, o jus patį iškraustyti iš nuosavo buto, kad daugiau jūsų tame bute neapvogtų.
Ir tokia patologinė meilė savo artimui mūsų visuomenėje yra įprasta, priimama ir net pateisinama. Žmonės kalba apie kūdikio gimimo stebuklą, apie dievišką misiją būti tėvais, o tada krato ir visokiais žodžiais išvadina savo vaiką žaidimų aikštelėje, arba kartais mirtinai sumuša namuose.
„Vyriški“ vyrai myli „moteriškas“ moteris, būdami blaivūs pasisako už tradicines šeimos vertybes, kurių viena – padauginus alkoholinių gėrimų vaikytis savo moterį su kirviu rankoje.
Jie nemėgsta, jiems nepatinka, jie blogai jaučiasi, jiems koktu ir „neskanu“, bet vis tiek yra ištikimiausi sekėjai. Nes jų gyvenime: muša, reiškia – myli.
Girdime džiaugsmo šūksnius. Pirmą kartą per ilgą laikotarpį mūsų šalyje fiksuojamas teigiamas migracijos rodiklis. Gegužę į Lietuva atvyko pastebimai daugiau imigrantų, negu išvyko emigrantų.
Deja, tačiau tai dar nereiškia, kad grįžtame į normalias vėžes ir virstame valstybe, kurioje gera gyventi, nes pamirštame esminį dalyką, be kurio šiuolaikinės šalies nesukursime.
Lietuvos migracijos priežasčių tyrimas, kurį Lietuvos demografijos forume: „Ar vėl tapsime 3 milijonų šalimi?“ pristatė Vytauto didžiojo universiteto Lietuvių išeivijos instituto darbuotoja, tyrimo bendraautorė dr. Ilona Strumickienė.
Verčiame į žmonių kalbą. Žmonės išvažiuoja, nes jaučia neteisybę ir nebemato ateities. Jie puikiai supranta, kad valdžiai yra reikalingi tik kaip mokestinė bazė, kurią galima apkrauti papildomomis rinkliavomis, bet ne laisvos ir nepriklausomos valstybės piliečiai.
Galima dėl neteisybės verkti virtuvėje ant kaimyno peties, galima skaičiuoti. Lietuva oficialiai įtraukta į turtingųjų šalių klubą. Prezidentė Dalia Grybauskaitė pasirašė Lietuvos stojimo į Ekonominio bendradarbiavimo ir plėtros organizaciją (EBPO). Tai pripažinimas. Mes pasiekėme apie 75 proc. vidutinio europietiško BVP.
Tačiau už šiuos pasiekimus mokame savo žmonėmis. Tai ne tik menki atlyginimai. Nors pagal ekonominio šuolio greitį jie turėtų siekti bent du trečdalius europietiško vidurkio, kuris oficialiai 2278 eurai.
Kuo toliau tuo vis didesnis nesaugumo ir nerimo jausmas. Mūsų politikai ir kai kurie verslo atstovai tiesiog pamiršo, kad savo žmones reikia bent jau gerbti. Nekalbant apie tai, kad piliečių sutartis su valstybe peržiūrima priklausomai nuo politinių ambicijų.
Kaip turi savo gyvenimą planuoti verslas, kuriam lieka tik sekti mokesčių reformą, kuri dabar „sukasi“ Seime. Niekas nieko tiksliai nežino. Sprendimai, kurie keis dešimčių tūkstančių žmonių gyvenimą, priimami ekspromtu. Nesivarginant nei skaičiuoti, nei analizuoti.
Ko vertas Sodros pasiūlymas pasitikrinti kokią menką pensiją gausite ir pačiam pasirūpinti savo ateitimi?
Atsakymų, ką dėl to mokesčius mokančio piliečio daugiau galėtų padaryti ta pati Sodra, nėra. Kaip ir Lietuvos banko vadovo Vito Vasiliausko siūlymas pensinį amžių ilginti labiau nei vidutinė gyvenimo trukmė.
Šiuo metu vidutinė senatvės pensija Lietuvoje yra mažiausia iš Baltijos šalių ir viena mažiausių visoje ES. Ji siekia 307 Eur. Ar dešimtis metų mokėjus mokesčius iš šios sumos galima oriai gyventi per gyvenimo saulėlydį, nediskutuosime.
Tai tiesiog pagąsdinimai nesiūlant jokių sprendimų ir viliantis, kad kai prieš artimiausius rinkimus minimalus atlyginimas ir pensija bus padidinti keliolika eurų ir tai atneš papildomus dešimtis tūkstančių balsų.
Kodėl iki šiol tik diskutuojama apie prieš krizę sumažintų biudžetinių įstaigų darbuotojų atlyginimų atstatymą, nors visi puikiai supranta, kad jei mokslų daktaras gauna keturis šimtus eurų, tai nėra normalu. O pasiūlymai keliolika procentų padidinti šį atlyginimą panašesni į pasityčiojimą, nei į diskusiją, kaip išspręsti problemą.
Kartais susidaro įspūdis, kad garbūs politikai ir ekonomistai – nuomonės lyderiai, paskutinius kelerius metus nebuvo užsukę į parduotuvę ir nežino, kiek pabrango būtiniausios prekės ir paslaugos.
Kaip ir atvejai, kai verslininkai net neplanuoja didinti žmonėms algas ir taip pritraukti trūkstamų darbuotojų, stato bendrabučius ir viliasi, kad juose gyvens „beveik nemokamai“ dirbantys užsieniečiai.
Žmonės visa tai mato ir pasiūlymą pasirūpinti savo ateitimi supranta tiesiogiai – perka bilietą į šalį, kur atlyginimas ir socialinės garantijos nediskutuotinos ir nekeičiamos sulig kiekvienais rinkimais.
„Ekonominio bendradarbiavimo ir plėtros organizacijos (EBPO) duomenimis, Lietuvoje 2016 metais vienas dirbantysis vidutiniškai išdirbo 1885 darbo valandas, – sako cvmarket.lt atstovė Raimonda Tatarėlytė. – EBPO į statistiką įtraukia ne tik dirbtą įprasto darbo laiką, bet ir viršvalandžius bei darbo valandas, praleistas papildomuose darbuose.
Palyginimui, Vokietijoje vienam dirbančiajam per metus teko 1363, Danijoje – 1410, Jungtinėje Karalystėje – 1676, o visų EBPO šalių vidurkis sudarė 1763 valandas.“
Skaičiuoti visi moka. Jei galima dirbti mažiau ir gyventi bent jau taip pat, kodėl rinktis darbą, už kurį mokama sąlyginai per mažai.
Be to, šis darbas negarantuoja stabilios ateities. Tiek pat pastangų įdėjus kitoje valstybėje ateitis bus geresnė. Siekti bent jau panašių sąlygų mūsų politikai nemato reikalo.
Geriau paprasčiau pagąsdinti tautą ir ką nors pažadėti. Aiškios nacionalinės idėjos, kokią valstybę kuriame, nesiūlo niekas. Atvirkščiai, politikai tarsi sąmoningai stengiasi naikinti eilinio piliečio viltį kurti, kartu su šalimi, ateitį sau ir savo šeimai.
Tokiais piliečiais paprasčiau ir pigiau manipuliuoti. Pensininką pažadas dešimčia eurų didinti pensiją veiks. Tūkstantį eurų per mėnesį uždirbantį žmogų ne.
Domina Arūno Milašiaus mintys? Sekite feisbuke.
1. Akmens ant akmens…Lietuvos Respublikos Seimo plenariniame posėdyje birželio 19 d., svarstant Valstybinės kalbos politikos 2018–2022 m. gaires, Seimo narys Gintaras Steponavičius mojavo prieš kurį laiką išleista knyga „Lietuvių kalbos ideologija“, ją citavo ir pagal tos knygos nuostatas reikalavo iš Gairių braukti nemažai teiginių. Tad kokia yra ta knyga, kad jai tiek dėmesio ir reklamos skiriama net ir mūsų šalies parlamente?
Tai 2016 m. pasirodęs ne rimtų kalbos specialistų, o kelių liberalių politikų, politikos apžvalgininkų, šou pasaulio atstovų nuolat giriamas Loretos Vaicekauskienės ir Nerijaus Šepečio sudarytas straipsnių rinkinys „Lietuvių kalbos ideologija. Norminimo idėjų ir galios istorija“.
Ši knyga ir jos priešistorė sukėlė šiokį tokį šurmulį mūsų kalbotyros ir kultūros gyvenime.
Žiniasklaidoje ėmė rodytis ir daugiau itin kritiškų rašinių apie lietuvių kalbos norminimą, kalbininkų normintojų veiklą, valstybinės kalbos priežiūros institucijas ir kt.
Dar tada, 2011 ir vėlesniais metais, spaudoje pasirodė ir toms idėjoms nepritariančių žinomų kalbininkų straipsnių, bet knygos autorių reakcijos į juos nebuvo jokios. Tarsi egzistuotų du paraleliniai pasauliai.
Pagrindinė per visus rašinius einanti mintis – lietuvių kalba pasiekė aukštą savo raidos laipsnį, jos vartosena pasidarė stabili ir savarankiška, tad joks kišimasis į jos raidą, jokia normalizacija (norminimas) jai nebereikalinga – visus naujus kintančios kalbos reiškinius reikia palikti spręsti jai pačiai, t. y. pasikliauti lietuvių kalbos savireguliacija.
Iš čia daroma išvada, kad būtina naikinti visas valstybines kalbos priežiūros institucijas, t. y. paleisti Valstybinę lietuvių kalbos komisiją ir Valstybinės kalbos inspekciją.
Tiesiogiai ar tarp eilučių reikalaujama atsisakyti kalbos normintojų, kalbos tvarkytojų, kalbos redaktorių, stilistų, net kalbos mokytojų, kalbotyros institucijose dirbančių kalbos normintojų, visų su kalbos tvarkyba nors kiek susijusių žmonių.
Išėjus knygai pasirodė jos anotacijų, recenzijų, šiaip rašinių. Tik vienoje projekto dalyvių grupės simpatikės recenzijoje (Aurelijos Tamošiūnaitės „Darbuose ir dienose“, 2017 68 281–292) be išlygų pritariama knygos teiginiams ir jie vietomis dar pastiprinami autorės samprotavimais.
Kitose – Artūro Judženčio (Alkas, 2017 03 19), Aldonos Paulauskienės („Lietuvos žinios“, 2017 03 28), Ritos Urnėžiūtės („Gimtoji kalba“, 2017 5 18–21), Prano Kniūkštos („Lietuvos žinios“, 2017 07 18 ir „Gimtoji kalba“, 2017 8 20–23), Jono Palionio („Metai“, 2017 12 134–145) – recenzijose (dar plg. Laimanto Jonušio rašinyje „Literatūroje ir mene“ 2017 12 08), daugelyje feisbuko komentarų argumentuotai atmetamos pagrindinės knygos idėjos ir su tam tikromis išlygomis pritariama dabar vykdomai kalbos politikai (reikia pasakyti, kad feisbuke knygos idėjos, patekusios į bendraminčių burbulą, sulaukė ir nemaža pritarimo).
Taigi atrodytų, kad naujų „kovingojo neoliberalizmo“ dvasia (Artūro Judženčio vertinimu), „mokslinio liberalizmo“ (Lino Medelio terminas) idėjomis paremtos nuostatos pagrįstai sukritikuotos, bet dėl to projekto autoriams nei šilta, nei šalta. Skleisdami savo teiginius jie elgiasi dar agresyviau.
Antai ne taip seniai „Kultūros baruose“ (2017, nr. 10) buvo paskelbti du tos grupės narių straipsniai apie tariamas kamanas sakytinei lietuvių kalbai (Giedrius Subačius) ir Subačiaus kartu su Vaicekauskiene „Ar reikia valstybinės lietuvių kalbos Bastilijos“.
Čia primintina ir akademiko Bonifaco Stundžios nuomonė „Gimtojoje kalboje“ (2018 1, p. 4 ir 8), kad dėl klaidinančių visuomenę straipsnio teiginių „Kultūros baruose“ reikia laukti bent autorių atsiprašymo. O šiaip projekto autorių nuomonė jiems patiems vienintelė teisinga, „atstovaujanti gyventojų daugumai“. Kas jiems nepritaria, tas ne mokslininkas, tas nacionalistas ar kitoks piktadarys.
Tiktai toje visoje idėjų revoliucijoje konstruktyvaus turinio nematyti.
Aptariama knyga išėjo šiek tiek anksčiau negu mano „Lietuvių kalbos sąjūdis 1988–1998 m.“. Jame išnašoje (p. 287) nurodžiau, kad nematau reikalo ginčytis su naujosios pakraipos kalbininkų ir istorikų teiginiais ir tuo lyg atsisakiau su jais viešos diskusijos.
Pirmiausia reikia iškelti ypač agresyvų ir niekinamą knygos autorių požiūrį į norminamosios kalbotyros srityje dirbusius ar dirbančius kalbininkus, jų darbus ir praktinę veiklą. Tai ne mokslinė diskusija su kitos nuomonės autoriais ar šalininkais, o beatodairiška kritika visko, ką daro toje srityje valstybė, institucijos ir paskiri kalbininkai.
Visos dabartinės lietuvių kalbos politikos, kurią jie vadina lietuvių kalbos ideologija, ištakas projekto autoriai mato sovietinėje tikrovėje, net tuometinės valdžios skatinimuose ugdyti nacionalinių Sovietų Sąjungos tautų kalbas, tarp jų ir lietuvių kalbą.
Pastangos sukritikuoti kitos nuomonės šalininkus suprantamos, jei tai daroma laikantis tam tikrų mokslinės diskusijos nuostatų, bent minimalios pagarbos kitai nuomonei bei ją sakantiems asmenims.
Bet knygos autoriai leidžia sau pateikti net keisčiausių argumentų, kad tik diskredituotų priešininkus, juos suniekintų ir pažemintų.
Daugelyje knygos vietų iš konteksto ištrauktomis citatomis ne įrodinėjama, o manipuliuojama interpretuojant, kaip naudinga patiems autoriams.
Nors knygos pratarmėje rašoma, kad ji nėra apie (ir prieš) asmenis (p. 11), bet kritikuojant kitaip mąstančius stengiamasi visaip juos sumenkinti, įžeisti, sukompromituoti. Mėgaujantis tariama savo išmintimi, mokslingumu, sprendimų nepaneigiamumu, iš kitų nuomonės dažnai tyčiojamasi, oponentai žeminami ir niekinami. Ar tai galima vadinti objektyvia moksline monografija?
Atvirų patyčių knygoje, tiesą sakant, nėra daug. Jų daugiau bene Nerijaus Šepečio tekste.
Štai kalbėdamas apie Lietuvių kalbos sekcijos 1969 m. surengtą teorinį seminarą, Šepetys rašo: „Pirmasis pranešėjas Piročkinas („J. Jablonskio kalbos norminimo pagrindai ir principai“) pradėjo ir graudžiai, ir patetiškai, esą paskutiniu metu „linkstama menkinti Jablonskio darbų teorinę vertę [...]. Dar kartą paniręs į Jablonskio norminamosios veiklos gelmes, Piročkinas vėl pakilęs įkvėpti oro negailestingai kerta: „Šiuo metu pasigirsta balsų, kad kalbos reiškinio paplitimas mechaniškai daro jį norminį“ (p. 177; pabr. mano. – A. P.).
Ši pati savaime iškalbinga retorika, tiksliau tariant, pigi publicistika, kiek susiliečia su ankstesnėmis, dar 2012 m., Eligijaus Railos ir Pauliaus Subačiaus (žr. „Naujasis židinys-Aidai“, nr. 3, p. 128) pareikštomis mintimis, kad po Antrojo pasaulinio karo kalbos norminimo „literatūrinis nuokrypis“ (norminamojo darbo grindimas literatūros faktais. – A. P.) vis labiau nyko ir artėjo prie lingvistinio pagrindo.
Mat, kaip rašė Piročkinas, prie mažųjų tautų kalbos formavimo daugiausia prisidėję kalbininkai.
Bet autoriai nusprendžia, kad šis Piročkino teiginys yra anachronistinė, etnolingvistinio užtaiso pagauta mintis, taigi ištraukta iš nežinia kur ir nepagrįsta jokiais faktais. Matyt, jiems svarbu buvo ne kalbos mokslo pateikti faktai, o tik noras suniekinti vieną iš žymiausių bendrinės lietuvių kalbos istorikų ir jo lingvistinius argumentus.
Visai nesistebiu, kad patyčių sulaukiau ir aš, nors ir gana keistomis aplinkybėmis. Gal norėdamas skaudžiau užgauti Nerijus Šepetys, ne vienoje savo straipsnio vietoje minėdamas mano darbus ir veiklą, ironijos persmelktu stiliumi vis stengėsi parinkti kuo skambesnį vertinimą, stipresnį epitetą, pavyzdžiui: „klasikinis Aldono Pupkio vadovėlis“ (p. 152); politiškai angažuotą: „Pupkio vadovėlis [„Kalbos kultūros pagrindai“] – klasikinis to meto mokslo (minties), ideologinės (kultūros) tikrovės produktas, tipiškiausias jo pavyzdys“ (p. 174); melagingą: „menamo [kalbos] sąjūdžio įkvėpėjas ir institucinis lyderis Pupkis“ (p. 175; iš tikrųjų kalbos sąjūdžio įkvėpėjas ir dvasinis bei dalykinis lyderis buvo Jonas Balkevičius; tai buvo visiems žinoma nuo pat sąjūdžio veiklos pradžios; apie tai ne vienoje vietoje esu rašęs ir savo knygoje „Lietuvių kalbos sąjūdis 1968–1988 m.“ ir kt.). Tos Šepečio mintys siejasi su anksčiau knygoje duotomis Nijolės Keršytės charakteristikomis: „Pirmasis Pupkio veikalas nėra sukurtas visai savarankiškai.
Jo pagrindą sudaro keli straipsniai [...], parašyti dviejų autorių – Alekso Girdenio ir Pupkio“ (p. 73), „Pupkio vadovėlis parašytas remiantis gana gausia šios srities rusiška teorine literatūra“ (ten pat), „Lietuviškas vadovėlis – tai supaprastintas, tendencingai vienareikšmis, sudogmatintas tuo metu Rusijoje vykusių svarstymų aidas“ (p. 74) ir kt.
Kaip apibendrinimą Šepetys pateikia „reto konceptualumo“ recenzijos autorių išvadą (pusės puslapio citatą) ir reikšmingai reziumuoja: „Juk vadovėlis šiaip nėra sau pakankamo teorinio diskurso kūrinys: čia nekuriami, o pristatomi teoriniai teiginiai ir įžvalgos; čia nepraktikuojama, o mokoma praktikos – kaip taisyti kalbos klaidas, kaip vertinti kalbos formų variantus“ (p. 173).
Dar didesnį klausimą kelia viena iš tiesų stebuklinga Šepečio įžvalga apie tarminį vieno regiono lietuvių bendrinės kalbos pagrindą ir jo išraišką dabartinėje mūsų kalbotyroje. Prisimindamas kažkada buvusią kalbininkų diskusiją apie tam tikros grupės tarptautinių žodžių kirčiavimo norminimą ir „Mūsų kalboje“ perskaitęs apie mano pritarimą Kazimierui Kuzaviniui remtis liaudies šnekamąja kalba, išmanusis autorius sugalvoja savo straipsnyje pateikti dar vieną pašaipų vertinimą. Susiradęs vieną mano tekstą (Kazlai, pilni smėlio. – Aldonas Pupkis. Lietuvių kalbos normintojai ir puoselėtojai, 2010: 341–345) ir, o varge, net parinktą 2010 m. nacionaliniam diktantui, jis pateikia fantastišką savo įžvalgą; „Teorinė į vieno regiono liaudį atsiremiančio norminimo nuostata čia grindžiama bakūžės gadynės estetika“ (p. 179, 32 išn.).
Knygoje galima rasti nemaža kategoriškų, su tikrove nesutampančių teiginių, griežtų apibendrinimų, kuriais siekiama diskredituoti priešingos nuomonės šalininkus. Stebina ir netikslūs, sugalvoti faktai, pavyzdžiui, kad Juozas Balčikonis buvo tarties (!) mokytojas (p. 141). Niekų prišnekėta ir apie Balčikonio nuopelnus „dailiajai literatūrai“, jie supainioti su kalbininko vertimais (p. 127), apskritai keistokai vertinami visi Balčikonio darbai ir veikla (p. 124–125).
Netiesa, kad Albertas Rosinas buvo tik simboliškai nukentėjęs nuo sovietų (p. 210). Ar išmesti iš aspirantūros, kurį laiką neduoti jokio darbo, aklinai užverti duris į Vilniaus universitetą buvo tik simbolinis sovietų valdžios aktas?
Tokių neišplėtotų, sujauktų, sąmoningai iškraipytų faktų knygoje yra ir daugiau. Nemaža dalis kitų čia neminėtų selekcijos pavyzdžių yra tik interpretacijos, daromos remiantis iš konteksto ištrauktais teiginiais ir citatomis. Jų dar prisideda ir iš antrojo knygos tomo „Lietuvių kalbos idealai. Kaip keitėsi geriausios kalbos idėja“, išėjusio 2017 m., tad bent apie kai kuriuos ryškesnius norėčiau palikti pakalbėti kitą kartą.
Su politikais diskutuoti nėra labai prasminga: jie čia ne tam, kad mąstytų, o tam, kad „atstovautų“.
T. y. reikiamais intervalais garsiai (ir, pageidautina, jaudinančiai, vaizdingai) išrėkinėtų tezę, kurią jiems į burnas įbruko tie, už kuriuos jie „stovi“ – skolina savo veidą ir kūną, kad užsakovams to patiems daryti nereikėtų, kad saugiai gyventų šešėlyje.
Bet „atstovavimą“ ir jo raiškos būdus aptarti verta: idant ir „plika akimi“ pasimatytų, kad viešos „diskusijos“ dėl primygtinai siūlomų dalykų yra kas tik norite, bet ne racionalus racionalių piliečių informavimas apie tai, kas jiems geriau.
Ne argumentacija, ne įtikėjimas ginamu reikalu (tada reikėtų dėti pastangas suprasti ir pamatyti, kad aplink pasitaiko ne tik priešingos stovyklos gramofonų, bet ir gyvų žmonių, kurie turi visai vertų dėmesio priežasčių būti oponentais, o ne, vietoje jų, „tiesiog“ troškimą smurtauti), yra to straipsnio kraujas ir kaulai, o „įmušinėjimas“ pakartojimu paprastučių klišių ir emocingas rankų grąžymas graudenant, barant, smerkiant, gąsdinant.
Yra, matote, toks pasirinkimas: tarp Gėrio (Lietuva su Stambulo konvencija) ir Blogio (Lietuva be Stambulo konvencijos) – jūs visiškai laisvi pasirinkti laisvai balsuodami, tačiau kaip drįstate (jūs, tamsūs atsilikę patriarchalai!) nepasirinkti Gėrio arba nemanyti, kad tai – Gėris?! („Man labai liūdna ir gėda…“ – tik labai blogas pilietis gali pristigti empatijos politikei, kuriai „liūdna ir gėda“, ir nenorėti padaryti taip, kad ji ir vėl giedrai nusišypsotų; gėdykis pats, skaitytojau!).
Nesvarbu, kas taip sako – vicepirmininkas ar pats pirmininkas. Titulas teiginiui teisingumo neprideda.
Kaip ir ne kontrargumentas – pastabą iš konvencijai priešiškos LR Seimo narių grupės deklaracijos (savo ruožtu, nepriimtinos), jog „iš esmės visos konvencijos nuostatos, kurios skirtos moters apsaugai nuo smurto, jau yra tapusios Lietuvos nacionalinės teisės dalimi“, užjuokinėti retoriniu „Ir ką? Ir viskas čia, Lietuvoje, gerai?
Iš V. Blinkevičiūtės teksto aišku tik viena: konvenciją būtina kuo skubiau ratifikuoti, nes (a) visur vien smurtas (jei esi moteris), kurio stebuklingai neliks konvencijos dėka (kodėl, kaip – negrindžiama), (b) jokių kitų priežasčių jos neratifikuoti niekur nebuvo ir negali būti išsakyta (faktinė netiesa), išskyrus vienintelę, kurios iš tiesų niekas niekada neišsakė – „norą smurtauti“ ir „neapykantą moterims“.
Nebent – dar vengimas skirti „papildomus finansinius ir žmogiškuosius išteklius“, nors toks vengimas visiškai racionalus, jeigu yra pagrindo manyti, kad tie ištekliai problemos (buitinio smurto), kuriai skiriami, anaiptol neišspręs ir net nesumažins, o tik, savo ruožtu, sukurs papildomų kitokio pobūdžio problemų.
Taip pat – įtarti, kad tai šių išteklių įsisavinimo troškimas (o ne humanistinis siekis pagerinti pasaulį) ir yra pagrindinė suinteresuotų grupių (galės gaminti lankstinukus ir plakatus, rengti nieko nemokančius mokymus, gauti stabilų eterį atitinkamoms laidoms bei straipsniams, etatus įvairiose institucijose...) priežastis reikalauti konvencijos ratifikavimo. (c) Jei neratifikuosime, tai – o siaube! – būsime panašūs į Rusiją, o turime būti visa kuo panašūs į Skandinaviją.
„Sąmoningai nutylima, kad vadinamoji Stambulo konvencija apima ne tik kovą prieš smurtą, bet ir smurto artimoje aplinkoje prevenciją ir šalinimą“ – ne, nenutylima, kaip tik realios tikėtinos tokios prevencijos pasekmės ir yra pagrindinis oponentų nerimo šaltinis.
Sąmoningai nutylimi kaip tik šio pobūdžio motyvai neratifikuoti: tiesiog ignoruojami kaip nesantys, nei išsklaidymo, nei bent paviršutiniško atsakymo neverti.
Visas dėmesys ir pastangos sutelkiami šaipytis ir pamokslauti apie „tamsumą“, pasigavus naiviausią iš kieno nors baimių ir oponentu pasirinkus kokį nors paprastąjį homofobą arba liežuvio neapverčiantį kaimo alkoholiką, kuris gal girdėjo, kad konvencija pakeis jam lytį.
Ar dar reikia tęsti, kodėl ne apie rūpestį naminio smurto mažinimu bei lyčių lygybės faktiniu didėjimu sukasi visa tai?
Daug metų didžiavausi ir gyriausi, kad, gimęs Kaune, esu vilnietis. Džiaugiausi, kad po 16 metų Anglijoje grįžau gyventi į sostinę. Dar kartais ir iš Kauno pasišaipydavau (ten esama nemažai juokingo, bet šiandien ne vieta ir ne laikas).
Šiandien didžiuotis Vilniumi yra nesusipratimas. Tas pats, kas girtis, kad gyveni šiukšlių konteineryje. Didžiausias šalies miestas yra nudrožtas, pavargęs, praradęs bet kokį optimizmą, savigarbą ir viziją.
Jokios naujos statybos nekompensuoja slogaus mirštančio miesto jausmo: Indijos sostinėje Delyje, keliais dešimtmečiais per vėlai, pastatė naują oro uostą, tačiau pats miestas tebėra srutų duobė. Taip ir Vilniuje: naujasis aplinkkelis tėra patogus būdas apvažiuoti dulkino betono masyvą, nelabai daug jo pamatant.
Kuo mažiau šiais laikais Vilniuje būni, tuo geriau jautiesi.
Kažkada Kauną vadino degaline tarp Vilniaus ir Klaipėdos. Šiandien Vilnius yra musių nutupėtas apokalipsės laukas tarp Minsko ir Kauno.
Štai jums priežastys, kodėl sostinę reikėtų kraustyti į Kauną, o Vilnių aptverti tvora, gyventojus iškeldinti, ir dalį teritorijos paversti pramogų parku: Senamiestį, kaip ir anksčiau, galima rodyti turistams.
Atskraidintume teroristus iš viso pasaulio kvotos procedūroms. Oro uostas galėtų būti pirmasis kvotos etapas: pavarinėjam juos koridoriais tris valandas ir tada klausiam: ar jau kalbėsi, ar nori dar tris valandas pasivaikščioti koridoriais?
Jie viską papasakotų. Jei vis dar nešneka, perduodam Keleivių kontrolei. Tegu nusiveda į autobusiuką. Jei ir iš ten išeina gyvas ir neprisipažįsta, tada į specialiai įrengtą kalėjimą, ir ten juos tegul pribaigia atvežti iš užsienio tardytojai. Jei neatlaikys tardymo, išvežti į nacionalinio stadiono griuvėsius Šeškinėje. Iš ten dar niekas gyvas negrįžo.
2. Kaune dar yra medinių namų, kurie prašosi liepsnosvaidžio, bet jie neturi tokios gėdos, kaip Vilniaus taboras, kur bijo važiuoti policija, tik praskrenda sraigtasparniu ir džiaugiasi pasprukę. Ten reikia NATO taikdarių su tankais ir minosvaidžiais, ne socialinių darbuotojų. Turistams Vilniuje rodo „Užupio respubliką“, ir jie dairosi, kur čia tas žadėtasis Lietuvos Monmartras (yra tik parduotuvėlė, kurios kasoje daugiau taromato čekių negu banknotų) – galėtume pasigirti, kad turime savo Heroino Respubliką, Vilniaus Taborą, kuri išties nepriklausoma, nes jokie įstatymai ten negalioja.
3. Kaune yra graži tarpukario architektūra, senoji prezidentūra, o Vilniuje, palyginimui, yra Josifo Stalino vardo tarptautinis oro uostas su komunistine apdaila, apsuptas taboro ir Naujininkų, blogiausių apgyvendintų vietų pasaulyje, neskaitant San Paolo lūšnynų ir Mumbajaus infekcinės ligoninės. Tik Mumbajuje geresnė situacija su taksi negu Vilniaus oro uoste.
Kai sprogsta troleibuso padanga ir sudrasko saloną kaip popierinį puodelį, visus troleibusus tiesiog reikėtų nuvežti į miesto pakraštį ir nustumti nuo skardžio (galimai prieš tai juos užpildžius miesto tarybos deputatais). Bet Vilnius ne toks miestas, kur tai kas nors galėtų padaryti.
5. Vilniaus gatvių danga yra Bangladešas ir Somalis. Ne Europa (juo labiau ne Šiaurės Europa), ir ne civilizuotas pasaulis. Meluojantys ir išsisukinėjantys savivaldybės pareigūnai vis bado pirštais į kažkokias lenteles ir sako, kad Vilniuje tvarkomasi geriau negu be kur, bet vairuotojai ne akli. Vilniuje ant Jasinskio tilto yra daugiau asfalto lopų negu visuose Albanijos keliuose kartu paėmus. Vokiečių gatvės grindinys jau nebe duobėtas, o pavirtęs akmens dantračiais iš siaubo filmo.
Tai – šėtono nuosavas kiemas, ir niekam dėl to ne gėda. Prezidentūra netrukus svarbius svečius turės vežioti vikšriniais traktoriais arba apskritai vežti į Kauną, kaip Nyderlandų karalių neseniai buvo nuvežę: Vilnius jau nebepravažiuojamas ir netinkamas naudoti. Miestas išėjo iš galiojimo.
6. Trys žodžiai: nacionalinis stadionas Šeškinėje. Kaunas jau netrukus turės naują S. Dariaus ir S. Girėno stadioną, o Vilnius turės, kaip visada, špygą. Gėda? Žinoma, ne. Ko čia gėdytis, geriau ir vėl savaitgaliui uždaryti eismą vienam iš dvidešimties beprasmių maratonų arba kokioms mugėms, smirdinčioms raugintais kopūstais gatvėse ir parduodančioms tuos pačius drožtus šaukštus jau keturiasdešimt metų.
7. Vilniuje pusė gyventojų jau seniai nebebuvę miesto centre: išsiplėtęs praktiškai iki Ukmergės ir Elektrėnų, miestas tapo vėžio ląstele, piktybiniu naviku, kur naujai privarytais betono luitais užgriozdinti dulkini laukai ir sodų bendrijos. Tai nebe Lietuva, o Naujasis Minskas ir Vakarų Pjongyangas.
8. Kaunas neturi tokio absurdo, kaip didžiulis kalėjimas pačiame miesto centre (Lukiškės) arba parlamentas, kuris jau turi vieną disfunkcinę, baisią ir sovietinę posėdžių salę, tai prie jos pastatė dar antrą, bet pirmąją griauti gaila. Vilnius yra kaip ta nusenusi moteris, kuriai seną sugedusį šaldytuvą išmesti gaila, todėl ji virtuvėje šalia jo pastato naują ir valgyti gamina svetainėje, nes virtuvėje nebėra vietos.
10. Dešimtas punktas svarbiausias, kaip dešimtas Dievo įsakymas. Šiukšlės. Kauno valdžia neleistų, kad juos ant ausų statytų šiukšliavežiai. Miestas, kuris ne tik per kelias savaites pavirsta Neapoliu (ne gerąja prasme), bet kurio valdžia išvadina visus verksniais ir liepia kentėti karštyje rūgstančių sauskelnių dvoką, nenusipelno būti sostine.
Kaune tokie šiukšlininkai ropotų keliais ir trim pamainom dantų šepetėliais šveistų konteinerius už bausmę, kartu su visais administracijos atstovais, kurie atsakingi už netvarką.
Jeigu kunigaikštis Gediminas medžiotų ir būtų užmigęs šiandien, jis ne geležinį vilką staugiant susapnuotų: valdovas regėtų naująją Kauno autobusų stotį ir Lietuvos sostinę būtų įkūręs prie Nemuno.
Birželio 12-ąją Lietuvos Prezidentė Dalia Grybauskaitė devintąjį kartą Seime skaitė kasmetinį savo pranešimą.
Devintąjį kartą turėjome galimybę įvertinti, ką apie prezidentės darbus ir jos požiūrį į valstybėje vykstančius procesus mano buvę ir esami politikai, apžvalgininkai, žurnalistai, Anysius iš Gargždų, Maldeikienė ir visi kiti likę rinkėjai.
Liaudies patarlė sako – devynis kartus pamatuok, o dešimtą tai jau kirpk.
Nors dabartinei Lietuvos prezidentei dešimtąjį jau nebebus ką prikirpt, tačiau visiems kitiems, besimatuojantiems prezidento regalijas, smailinantiems liežuvį ir bandantiems prezidentinės kėdės minkštumą, komentatorių reakcija į pranešimą yra beveik ideali proga tinkamai pasiruošti būsimiems rinkimams 2019-aisiais.
Statistika rodo, kad dabartinę prezidentę, kaip ir kitus atkurtos Lietuvos prezidentus, išrinko mažuma, apie trečdalis ar dar mažiau rinkėjų.
Apdairiam kandidatui todėl ne tik vertėtų, bet ir gyvybiškai būtina atkreipti dėmesį ir išgirsti likusius maždaug tris ketvirtadalius balsų. Juos prikvietęs išreikšti savo rinkiminę valią, kandidatas galėtų nušluoti statistinį varžovą ir taip užsitikrinti bent penkerių metų prezidentavimo ateitį.
Ši nebalsavusi dauguma ir yra tikrasis Rinkėjas. Jo požiūrį beveik tobulai atspindi ne tik išsakomos minties turinys, bet ir forma.
Kandidatai ir jų viešosios nuomonės formuotojai turėtų į tai atsižvelgti, – išsitraukę ir nuvalę dulkes – rinkimų kampanijose taikyti seną, dar Nyčės išsakytą taisyklę: tapk tuo, kuo esi!
Kandidatas yra Rinkėjas, Rinkėjas yra Kandidatas, jam ir skirtos šios tautos balsu rašytos rinkiminės programos gairės.
Rinkėjas yra visiškai įsitikinęs, kad prezidentas yra tas žmogus, kuris ne tik gali, bet ir turi tai padaryti. Kandidatas turi aiškinti, kad naujoji mokesčių sistema surinks labai daug pinigų, ir surinks ne bet kaip, o teisingai.
Esu tikras, kad išmintingas ir nuoširdžiai prezidento posto siekiantis Kandidatas šiais patarimais jau yra užvestas ant teisingo kelio ir toliau pats savarankiškai gali tęsti Rinkėją pamaloninančių pažadų paieškas.
Už galimybę pasidalinti su Kandidatu šiame tekste jau įvardintais esu dėkingas nenuilstantiems interneto naujienų portalų komentatoriams. Jų mintys nerenkančio Rinkėjo akimis yra kiečiausios.
Nors visi puikiai žino, kad Lietuvoje gyventi neįmanoma ir valstybė jau tuoj išnyks, nes paskutinis išvažiuojantis išjungs šviesą, žmonės į Lietuvą važiuoja.
Ne tik atostogauti, bet ir gyventi. Remiantis pirminiais statistikos departamento teikiamais duomenimis, šie metai, vertinant neto migraciją, yra itin geri.
Per pirmus penkis šių metų mėnesius į Lietuvą imigravo beveik 16 tūkstančių žmonių, o iš jos emigravo 17 tūkstančių. Be to, gegužės mėnesį imigrantų skaičius buvo didesnis už emigrantų. Jei norite sakyti, kad čia ukrainiečių tiek daug privažiavo, kurie darbo vietas atima, tai greičiausiai esate neteisūs. Nes dauguma jų Lietuvoje tik dirba.
O ir emigracijos tempas, lyginant šių metų pirmus penkis mėnesius, su praeitų metų pirmais penkiais mėnesiais, yra sumažėjęs maždaug ketvirtadaliu.
Tai yra trumpalaikės tendencijos, kurios šaudyti šampano dar neleidžia. Tačiau skaičiai atsispindi ir realiame valstybės gyvenime, kuris daugeliui mūsų labai sparčiai gerėja. Norite tai pripažinti, ar ne, tačiau visiškai nenuostabu, jog žmonės grįžta. Ir tam yra daug priežasčių.
Nors vis keliama panika, kai koks nors darbdavys dalį darbo vietų iškelia ten, kur pigiau, tačiau dažnai pasakoma A ir nutylima B, o ir pasidžiaugti tuo, ką iškėlimas sako, nenorima. O sako, kad nebesame pigios darbo jėgos valstybė.
Tiesiog bukų funkcinių darbo vietų pas mus kurti nebeapsimoka. Be to, dažnai nutylima, jog nors tam tikros funkcijos yra iškeliamos, kiekvieną savaitę, kiekvieną mėnesį čia atkeliamos kitos, aukštesnės kvalifikacijos ir geresnių įgūdžių reikalaujančios bei geriau apmokamos darbo vietos.
Nors prieš penkis metus tokie teiginiai nuolat būdavo išjuokiami, tačiau šiandien vis didesnė dalis jaunimo jiems pritaria. Visi išmoko skaičiuoti ir žino, kad net dirbant pakankamai paprastą darbą ir uždirbant standartinį didmiesčio atlyginimą, vos per kelerius metus lengvai galima įsijausti į tikrai patogų gyvenimą.
Nors mėgstama sakyti, kad su euru pakilo kainos, tačiau realiai su euru dingo pinigų suvokimas. Denominacijos efektas, kuomet mažesnės denominacijos, bet didesnės vertės valiutą žmonės yra linkę smarkiai nuvertinti, nusirito per mūsų tautą ir tai kas seniau būdavo keli tūkstančiai litų, šiandien yra juokingi pinigai, dėl kurių į darbo pokalbį net neverta eiti.
Vidutinis pilietis šiuo metu gyvena geriausiai per ilgą šalies istoriją. Niekada nebuvome tiek išsilavinę, turtingi, apsirūpinę socialinėmis garantijomis ir pilietiški. Ir būtent paskutiniai punktai grįžtantiems yra tiek pat, o kartais net labiau, svarbūs, kiek atlyginimai.
Išaugusi nepriklausomybės karta tapo labai pilietiška ir politiška. Kiek daug jau tai, jog konservatorių vadovybė su savo rinkėjų baze privaloma tvarka nuolat komunikuoja per socialinius tinklus, parodo apie vidutinį tikslinį rinkėją.
Tipiniai konservatoriai, kaip pavyzdžiui JAV, turėtų turėti savo televiziją. Kuri būtų orientuota į vyresnio amžiaus žmones. O savo reitingus palaikytų tik dėl to, jog dalis žiūrovų, bežiūrėdami tą televiziją, būtų jau numirę ir tik todėl neišjungę televizoriaus.
Tačiau pas mus konservatoriai komunikuoja per socialinius tinklus. Nes net jiems, ne tik liberalams ar centrui, jaunoji karta yra itin svarbi. Praėjo tie laikai, kai viską spręsdavo tik pensininkai, kurių balsams gauti užtekdavo socialinės politikos inžinerijos meistrų. Ir nors pastarieji rinkimai parodė, jog svarbi ne tik miestų demografija, tačiau esmės tai nekeičia. Balsuoti aktyviai ateina ir jaunimas.
Taip pat ypatingai nuostabus mūsų atsakomybės poreikis. Smurtas šeimoje, o ypač prieš vaikus, beveik visuomet lemia reformas ir riedančias galvas. Žinoma, ne visuomet gerai, kad tos reformos būna pradedamos ne dėl to, jog būna gerai apgalvotos ir reikalingos, o tik dėl to, kad daugiau galvų nenulėktų, dėl ko vėliau neįmanoma jų įgyvendinti dėl resursų trūkumo. Tačiau bendrai atsakomybės standartai mūsų visuomenėje yra itin aukšti.
Ką jau kalbėti apie Amžiaus politinę bylą ir su ja susijusį skandalą, kurį dauguma vakariečių pavadintų įprastu lobizmu su šiek tiek kriminalinių elementų.
Tai, prie ko Vakarai (ne rytų blokas, su kuriuo net nebesilyginame, nes neįdomu) yra įpratę ir susitaikę, mes atvirai smerkiame.
Arba taikūs masiniai protestai prieš siūlomus įstatymų pokyčius, kurie dažnai lemia tų pokyčių pakeitimus visuomenės naudai.
Tai yra gyvos valstybės ir demokratijos pavyzdys. Kuomet į visiems svarbių sprendimų priėmimą įsitraukia ne tik viršūnės, bet ir visa visuomenė.
Lietuva yra visiškai pilnavertė Vakarų valstybė. Ta, apie kurią prieš dvidešimt metų galėjome tik pasvajoti. Todėl žmonės ir grįžta namo. Nes čia gyventi yra nuostabu bei gera. Taip, problemų yra ir jų visuomet bus. Nėra pasaulyje vietos, kurios gyventojai būtų universaliai laimingi ir turtingi bei neturėtų valdžiai jokių priekaištų.
Imigrantų srautai pas mus tik augs. O demografinė krizės, kurios dabar bijome, pasisuks nuo emigracijos link senstančios visuomenės – tai yra vienos pagrindinių išsivysčiusių valstybių problemų.
Gal tai pagaliau leis nustoti kovoti su vėjo malūnais, bandant pakeisti globalių tendencijų nulemtus gyventojų migracijos sprendimus, ir pradėti koncentruotis į tikrai svarbius dalykus.
Taip, kai kurie augančia gerove atsisako tikėti.
Dar kiti jos tikrai nejaučia. Bet aukštas pragyvenimo lygis bei stabili migracija yra tik laiko klausimas. Nuo geresnio gyvenimo Lietuvoje nepabėgs niekas.
Per latvių Ventspilio uostą N. Gemelliui vos parvykus Kaunan, iš kurio 1940 m. birželio 15-ąją paskubomis bėgo nuo Raudonosios armijos, išsyk tapo aišku, kad sovietų diplomato išvedžiojimai „buvo didžiausiais melas ir kad aš padariau milžinišką klaidą“.
Jokia šeima N. Gemelio Kaune nelaukė, jokių artimųjų jis čia jau nebeturėjo. Laiške K. Ambrozaičiui gydytojas tęsia savo dramatišką pasakojimą: „Mano ankščiau toks mielas gimtasis miestas – nors palyginti sveikas ir neišgriautas – man atrodė kaip visiškai svetimas ir priešo užimtas.
Dabar tą butą buvo užėmęs kitas okupantų atsiųstas prievartos aparato pareigūnas.
Šis epizodas sukėlė N. Gemelliui susirūpinimo. Tačiau jis buvo paliktas ramybėje ir jokių pasekmių nesusilaukė. Vis dėlto Kauno karo komisariatas ėmė juo domėtis, kaip jis pats spėja, galbūt „norėjo pasinaudoti mano kitur įsigytu patyrimu“.
Vengdamas pakliūti į sovietinę kariuomenę, 1944 m. rudenį jis įstojo Kauno universitetą.
Nuo tos dienos laiško autorius dėjo pastangas kaip nors ištrūkti iš Sovietijos. Jam tai pavyko lengviau nei įsivaizdavo.
Neilgai trukus jis išvyko į Lenkiją, kaip Vilniaus krašto kilmės lenkų tautybės repatrijantas – pagal tuomet galiojusį susitarimą tarp komunistinės Lenkijos ir sovietinės Lietuvos. „Čia man labai padėjo geras lenkų kalbos mokėjimas, tėvo Varšuvos kilmė ir mano šiek tiek lenkiškai skambanti pavardė, – rašo N. Gemellis, tuo metu – Gemelickis. – Aišku, mano dokumentai buvo suklastoti, bet jų įsigyti Lietuvoje tais laikais nebuvo sunku.“
Varšuvoje jis atsitiktinai sutiko tolimą giminaitį, kurio tėvas buvo lenkas, o motina žydė. Vokiečių okupaciją jis pergyveno viename kaime netoli Krokuvos. Prieš karą jis buvo lenkų istorijos profesorius Krokuvos universitete, o pokary užėmė gana aukštas pareigas komunistinės Lenkijos užsienio reikalų ministerijoje.
Jis padėjo N. Gemelliui per Čekoslovakiją ir Austriją pasiekti amerikiečių okupuotą Vokietijos zoną. „Tuo metu tai nebuvo labai sunku ir tokiu būdu vieną 1946 metų sausio mėnesio šaltą dieną subombarduoto Muencheno geležinkelio stoty vėl susitikau su tėvu, su kuriuo buvau paskutinį sykį atsisveikinęs šiltą vakarą 1940 metų birželio mėnesio 15 dieną Kauno geležinkelio stoty, kai miestas jau buvo sovietų užimtas“, – rašo amerikiečių gydytojas radiologas.
Jis pažymi, kad per šį laiką pasaulis visiškai pasikeitė: žuvo apie 50 milijonų žmonių, įskaitant apie 6 milijonus žydų, tarp jų – 95 proc. Lietuvos žydų ir beveik visi jo šeimos nariai.
Nuo tos dienos ir N. Gemellis jau buvau „dypukas“. Jam pasisekė iš Kauno universiteto raštinės gauti visus studijų dokumentus. Tai nebuvo savaime suprantama. Kadangi per vokiečių okupaciją, prasidėjus 1941-1942 mokslo metams, universiteto raštinė gavo civilinės vokiečių valdžios įsakymą sunaikinti visus žydų studentų dokumentus – gimnazijų baigimo atestatus, diplomus, egzaminų lapelius ir t.t.
„Mano dokumentai buvo išsaugoti vienos tos raštinės tarnautojos, vardu Danutė Vosiliūtė, su kuria 1939-1940 metais turėjau šiokį tokį romaną. Ji tuos dokumentus pasiėmė pas save į namus ir po to paslėpė pas jos senelę viename kaime netoli Eržvilko miestelio. Aš su ja kalbėjau jau po karo 1945 metais toje pačioje raštinėje kur ji beveik visą laiką dirbo. <...> Tai buvo tikrai šviesi ir tauri asmenybė, kurių dažnai pasauly nerasi ir aš gerbsiu jos atminimą, pakol pats būsiu gyvas.“
Vėliau tėvas jam pasakojo, kad prasidėjus 1941 metų birželio trėmimams, jis slėpėsi pas draugus netoli Kauno. Buvo įsitikinęs, už jo draugiškus ryšius su Lietuvoje akredituotais užsienio diplomatais ir kitas „nuodėmes“, jis bus įtrauktas į deportuosimų asmenų sąrašus. Vėliau surasti dokumentai, pasak N. Gemellio, tai patvirtino.
Lietuvą okupavus vokiečiams ir prasidėjus žydų persekiojimams bei žudynėms, Nikalojui Gemelickiui vėl pasisekė išsislapstyti pas draugus Kauno apylinkėse ir jis išvengė skerdynių miestą supančiuose fortuose.
Pasak N. Gemellio, ilgainiui galimybių tėvui slapstytis ir išsilaikyti nelegalioje padėtyje nebeliko. Kauno miesto vyriausiasis rabinas Šapiro paprašė N. Gemelickio „įeiti į sudėtį delegacijos-tarybos, kuri, gestapo paliepimu, turėjo „tartis“ su vokiečiais dėl būsimojo geto ir kitais žydų reikalais“.
N. Gemellis rašo: „Gerai suprasdamas hitlerinės valdžios siekimus žydų atžvilgiu, jis labai to nenorėjo daryti, bet įtikintas žinomų kitų žydų bendruomenės atstovų, su tuo sutiko, nes nematė kitos išeities.
Kaip ir visi kiti žydai, jis buvo priverstas 1941 m. rugpjūčio mėnesį išsikelti į Vilijampolės getą. Tuo laikotarpiu šiek tiek vėliau žuvo jo žmonos tėvai ir kiti giminės – jie visi buvo sušaudyti Devintame forte.“
N. Gemellis nurodo, kad tėvas Vilijampolės gete kurį laiką vadovavo geto dirbtuvėms. Nors jos dirbo vokiečių okupacinės valdžios ir kariuomenės naudai, „vis tik suteikė galimybę keletui tūkstančių žydų darbininkų išsisaugoti nuo nacių bent iki galutinio geto likvidavimo. Jo žmona buvo kartu su juo per visą geto laikotarpį.“
Apie savo motinos likimą sūnus taip pasakoja: „Getą panaikinus, jai pavyko išsprukti iš kolonos, vedamos į geležinkelio stotį deportacijai. Ji ketino susisiekti su jai žinoma lietuvių šeima, kuri jos jau laukė ir buvo paruošusi slėptuves, bet ji tenai nepasirodė ir dingo be žinios, jokių pėdsakų nepalikdama. Jam pačiam gana stebuklingu būdu pasisekė išlikti gyvam, bet 1944 m. liepos mėnesį, kai sovietų kariuomenė jau buvo paėmusi Vilnių ir buvo visai arti Kauno, jis su kitais žydų bendruomenės likučiais, pačiu paskutiniu momentu, buvo per Stutthofą išvežtas į Dachau koncentracijos stovyklą, netoli Muencheno.“
„Su Lietuva jokių ryšių neturiu, – savo 2005 m. sausio 31 d. laiške K. Ambrozaičiui rašė N. Gemellis. – Vilniuje dar gyvena mano apysenis tolimas giminaitis – jo žmona lietuvė, kilusi iš garsaus Pirčiupių kaimo, bet ir jų vienintelis sūnus gyvena čia, Amerikoje.
Man pačiam vėl atgauti anksčiau turėtą Lietuvos pilietybę – į ką turiu teisę – nematau tikslo. Aš irgi nieko nedariau atgauti mūsų šeimos Kaune turėtą nuosavybę – man tai atrodo neverta. Mano žmona, čia gimusi amerikietė, kilusi iš Michigano šiaurės pusiasalio netoli Kanados, pati švedų-italų kilmės, su Lietuva nieko bendro neturi ir tais dalykais visiškai nesidomi. O mano vaikai su šeimomis – turiu dvi dukteris – na, ir jūs galite pats įsivaizduoti. Gal visa tai yra šiek tiek liūdna, bet taip jau yra, negaliu tai pakeisti.“
Ilgą ir dramatiškai perduotą pasakojimą apie tragišką laikmetį ir savo šeimos, kuri yra taip pat ir Lietuvos istorijos dalis, likimą savo kolegai Amerikos lietuviui buvęs kaunietis ir Lietuvos Respublikos pilietis baigia šia mintimi: „Kaip ir Jūs pastebėjote savo laiške, mes abu esame tų laikotarpių vaikai, gal skirtingais patyrimais, bet su bendra tėvyne – to paneigti negalime.“
Seniai Lietuva nebuvo sulaukusi tiek pasaulinės žiniasklaidos dėmesio. Nuskambėjome, bet labai nešlovingai.
Buvo nagrinėjamas konkretus atvejis dėl Saudo Arabijoje 1971 m. gimusio palestiniečio Zaino al Abidino Mohamedo Huseino, dar vadinamo Abu Zubaida (Zubaydah). Pripažinta, kad jis buvo kalinamas slaptame CŽA kalėjime, įrengtame šalia Vilniaus esančiuose Antaviliuose.
Todėl penki kaliniai, tarp jų ir Abu Zubaida, 2004 m. kovą buvo išskraidinti į slaptus CŽA kalėjimus kitur pasaulyje. Steigdama tokias vietas, CŽA vadovavosi dar 1995 m. prezidento Bilo Clintono pasirašyta direktyva, kuri leido tokius kalėjimus turėti, susitarus su vietos valdžia.
Greitai CŽA nustatė, kad informaciją nutekino jų darbuotoja iš CŽA generalinio inspektoriaus valdybos, kuri nagrinėdavo suimtų irakiečių skundus prieš CŽA darbuotojus dėl kankinimų. Agentūra ją išmetė iš darbo už nesankcionuotas kalbas, nors jai visai nedaug buvo likę iki pensijos.
Per pirmuosius savo rinkimus skelbęs, jog uždarys Guantanamo kalėjimą, paliko jį veikiantį po dviejų kadencijų. Be to, B. Obama pasirašė 71 žmogaus sąrašą, kurie negali būti paleisti iš Guantanamo kaip per daug pavojingi. Tame sąraše yra Abu Zubaida, kuris iki šiol ten tebekali.
EŽTT bylos medžiagoje nurodoma, jog Abu Zubaida pateko į Lietuvą 2005 m. vasario 17 arba 18 d. Jį pervežė iš Maroko, kuriame buvo laikomi du CŽA kaliniai, bet tuo metu pašlijus JAV ir Maroko karalystės santykiams, juos teko išgabenti.
Dar nuo 2003 m. R. Paksas labai norėjo sulaukti kvietimo į Vašingtoną. Pokalbiai apie jo galimą vizitą jau buvo prasidėję, ir jis neįvyko, kai JAV įjungė atbulinį bėgį, įvykiams pradėjus rutuliotis apkaltos link.
Galima daryti prielaidą, jog besitariantis dėl vizito R. Paksas buvo patogus pašnekovas ko nors norintiems amerikiečiams. Lietuvos neišnagrinėti ir palikti neaiškumai prisidėjo prie mums nepalankaus EŽTT sprendimo.
Kita svarbi detalė, prieš kurias Lietuvoje irgi užmerkė akis – 2014 m. paviešintas JAV senato žvalgybos komiteto raporte paskelbtas teiginys, jog už palankų požiūrį dėl „Violetinio“ kalėjimo steigimo x šalyje sumokėta x mln. JAV dolerių.
Kodinis pavadinimas „Violetinis“ teismo yra susietas su patalpomis Antaviliuose. Suma yra užtušuota, tačiau iš juodo kvadratėlio galima spėti, jog tai vienaženklis skaičius. Vadinasi, kažkam Lietuvoje išmokėta nuo 1 iki 9 mln. JAV dolerių.
Padėkos pinigų gavėjai raporte vadinami „authorities“. Šį žodį galima suprasti ir kaip bet kokią valdžios instituciją, ir kaip konkrečius pareigūnus. Seimo komisija dirbo dar prieš JAV Senato raporto paskelbimą, o po jo pasirodymo Lietuva neparodė jokio noro išsiaiškinti, kur nugulė septynženklė suma, nors dideli pinigai palieka pėdsakus.
Tokia baigtis leidžia daryti prielaidą, jog analogiškas Lietuvos bandymas labai panašioje byloje perspektyvų neturi.
EŽTT sprendimas nereiškia, jog susimokėję istoriją galime pamiršti. Dabar bylą prižiūrės Europos Tarybos ministrų komitetas. Dabar Rusijos atstovas komiteto posėdžiuose pasimėgaudamas baksnoja į Lenkiją kiekviena patogia proga teiraudamasis, ką jie padarę bylos klausimu. Lietuva irgi dabar pateko ant suolo, kur mus nuolat bus galima tarkuoti.
Galėtume sau atsakyti bent į vieną klausimą: ar mes tokioje padėtyje atsidūrėme dėl to, kad valstybiškai rūpindamiesi naryste NATO (buvome priimti 2004 m. kovą), įvykdėme strateginio sąjungininko prašymą, ar dėl to, kad kažkas banaliai susigundė milijonine suma.
Praėjus trejiems metams po milžiniško pabėgėlių antplūdžio, migracija vėl pradeda dominuoti Europos sąjungos (ES) politiką.
Įtampos atslūgo, Macronui pareiškus, jog nenorėjo įžeisti Italijos.
Roma pranešė ir ateityje nepriimsianti migrantus plukdančių laivų.
Jei tai tiesa, ES ateitis nėra itin perspektyvi, nes ir jos valdančioji koalicija negali susitarti šiuo klausimu.
Migracijos keliamos problemos kaupiasi dešimtmečius, bet politinis korektiškumas užtikrino, kad apie migraciją buvo kalbama tik teigiamai, jos oponentai dažnai vadinami nacionalistais ir rasistais.
Baimė dėl migracijos giliai ir plačiai paplitusi. 2016 m. 71 proc. danų, 67 proc. vengrų, ir 57 proc. vokiečių laiko migraciją svarbiausia politine problema.
Tik vienoje iš 27 ES šalių rinkėjai nelaikė migracijos viena iš dviejų pagrindinių rūpesčių. 2016 m. buvo pirmieji po didžiosios migracijos, tad apklausti rinkėjai gal itin jautriai reagavo į migraciją, bet kritiškos nuostatos neišnyko.
Praeitą trečiadienį Austrijos kancleris S. Kurzas paskelbė, kad Austrijos, Vokietijos ir Italijos vidaus reikalų ministrai suformavo „ryžtingųjų ašį“ kovai su nelegalia imigracija. Tokia „ašis", kuriai priklauso ir Vokietijos vidaus reikalų ministras H. Seehofas, buvo neįsivaizduojama prieš kelerius metus.
Migrantai dažnai nemėgstami dėl įvairių priežasčių, tarp jų rasistinių ir nacionalistinių, ypač šiuo metu kai migrantai yra kitos rasės ir/ar religijos, taigi juodi, rudi, ar musulmonai. Išimtį sudaro rytų europiečiai, bet Brexit parodė, kad balta lenkų, lietuvių ir rumunų odos spalva neužtikrina šilto ir draugiško priėmimo.
Ir jie laikomi nepageidaujamais svetimtaučiais. Bet ne vien smerktini motyvai skatina priešiškumą ir abejingumą.
Kai kurie nori gyventi tarp savųjų, kaip tie ‘savieji’ bebūtų apibrėžti, nejausdami didesnės antipatijos nesaviesiems. Priešiškumą taip pat skatina nuojauta, kad jų ir kitų piliečių nuomonės nepaisomos, kad jie bejėgiai politinių procesų stebėtojai.
Šis bejėgiškumo jausmas nėra vien iš piršto laužiamas. Esama įvairių demokratijos apibrėžimų. Bet politinė sistema nėra demokratinė, jei nėra institucinių priemonių, kurios užtikrintų, kad per rinkimus ir referendumus išreiškiama piliečių valia yra įgyvendinama ir vykdoma.
Vis dažniau turime arba neliberalią demokratiją, kaip Vengrijoje, ar liberalizmą be demokratijos, kai įgyvendinami liberalizmo principai, nepaisant gyventojų valios, dažnai prieš ją.
Parlamentų, iš dalies ir prezidento galios, yra vis labiau ribojamos, tad ir eilinių piliečių galią veikti politinius procesus. Įvairios technokratų ir ekspertų žinybos bei komisijos priima sprendimus, kuriuos kadaise priimdavo parlamentai, iš dalies nes reguliuojamos sferos yra tiek sudėtingos, kad tik ekspertai jas deramai supranta.
Europos komisija pasiūlo, priima ir įgyvendina daugybę įstatymų ir taisyklių. Ir bandyk paveikti komisiją! Didėja centrinių bankų vaidmuo bei jų nepriklausomumas nuo valdžios.
Tas išsivadavimas nuo politikų valios laikomas itin svarbiu laimėjimu, bet tai reiškia, jog neišrinkti ir rinkėjams neatsakingi pareigūnai priima ūkio eigą lemiančius sprendimus.
Konstituciniai teismai gali paversti parlamentų ir vykdomosios valdžios nutarimas niekiniais, juolab, kad jų sprendimai neapskundžiami. Nyderlandų konstitucija aiškiai tvirtina, kad joks teismas negali paskelbti įstatymo nekonstituciniu.
Bet šalis įsipareigojusi gerbti tarptautinius susitarimus dėl žmogaus teisių, tad teismai, tiesa, ne Nyderlandų, gali pakeisti ar panaikinti kai kuriuos įstatymus.
Mounck dar pažymi, kad tarptautiniai susitarimai bei organizacijos įgyja vis didesnį vaidmenį, pvz., derinant prekybą arba kovojant su globaliniu šilimu.
Galime pridurti, kad bejėgiškumo jausmą dar didina elito atsiribojimas nuo eilinių piliečių rūpesčių, vadinamosios ‘grietinėlės’ įsitikinimas, kad jis labiau informuotas, geriau susipažinęs su padėtimi, doroviškai pažangesnis, tad turįs teisę priimti sprendimus ir įgyvendinti, jo nuomone, teisingą politiką, net jei piliečiai galvoja kitaip. Demokratija tampa deklaratyvi.
Dalis nuogąstavimų yra nepagrįsti. Rūpinamasi dėl migrantų ir pabėgėlių, net šalyse, kur jų beveik nėra. Koks procentas Lietuvos ar Latvijos gyventojų pažįsta ar yra susitikęs su bent vienu migrantu?
O jei jų būtų, tarkime dešimt tūkstančių, jie irgi būtų vos pastebimi, išskyrus jei visi įsikurti keliuose miesteliuose. Bet švytuoklė sukasi į kitą pusė, jau ir tradicinės partijos ryžtingiau pasisako prieš migraciją. Jai pažaboti veikiausiai bus imamasi griežtų priemonių, kurios gali sulaukti pritarimo ir dėl to, kad anksčiau nebuvo atsižvelgta į piliečių nuogąstavimus.
Nebūtų lengva pateisinti referendumo rezultato anuliavimo.
Bręsta krizė. Nepaisant kanclerės Merkel protestų, Seehoferis, kuris yra dukterinės CSU partijos pirmininkas, ketina į pasienį pasiųsti policijos pareigūnus, kad jie išsiųstų atgal migrantus, kurie jau kitose Europos šalyse užregistravo kaip pabėgėliai.
Pragmatiniai apskaičiavimai veikia CSU, kuri nuogąstauja, kad ji nesurinks mandatų daugumos rudenį vyksiančiuose Bavarijos parlamento rinkimuose, jei ji nepatenkins piliečių lūkesčių. Merkel gal pasiseks priversti Seehoferį ir CSU nusileisti ir atšaukti sprendimą.
Bet priešinimasis migracijai įgys kitą formą.
Nudegusi pirštus Prezidentė nusivylė savo pačios šūkiu – atverti politinę sistemą platesniam nepartinių piliečių dalyvavimui. Ir atsigręžė ji į mirštančias nuo jos alergijos partijas. Karbauskis, priešingai, spirga misija sudeginti konservatorius. Paskutinį partijų bastioną. O desertui – Prezidentę.
Putino salietros dievui Kantorui ir kitiems baltų-slavų dievams turėtų patikti.
Valstiečių krivių krivaičiui niežti vaizduotę. Sudegins konservatorius ir Prezidentę, ir Naisių bulvės vėl žydės. Gal net vaidilutė Greta nuo Amato kalno sugrįš į Seimo pilį? Ilgai ir laimingai gyventi.
Su ta žinia – Kafkos plunksnos verto personažo Bako vaikštynės po klonius, po kaimus. Papasakos žmonėms, kokie baisūs pacukai tie konservatoriai.
Dar ir griežtas įspėjimas partijos vidaus priešams – antausis Seimo Pranckiečiui. Kelintas jau iš eilės? Šįkart – už krivių krivaičiui taip reikalingų Sąjūdžio mumijų pašiepimą. Iš politinės dulkės į Seimo pirmininkus kilai, į dulkes pavirsi. Širinskienė tebus už vadovą?
Kokia prasmė Karbauskiui deginti paskutinius politinius oponentus? Tiems, kurie bent kiek išmano politinę aritmetiką, ir be apklausų aišku, kad konservatoriai, be stiprių liberalų ir dar bent vienos partijos, į valdžią niekada nesugrįš. Kam naikinti tokį patogų priešininką? Ant kurio gali pastipusius šunis karti net ir po dešimties metų.
Ar nutuokia Karbauskis, kad ta pati tauta, kuri dabar klausosi žygūno Bako ir Karbauskio stebuklinių pasakų apie prarastus ir išieškomus milijardus, nelikus atpirkimo ožio, šunis sukabins ant jo paties? Suvis nebeaišku, kam deginti Prezidentę? Kuri pati be jokių laužų tuoj nulips nuo politinės scenos.
Tokie klausimai kyla mąstant logiškai. Uzurpatoriai mąsto kitaip. Iš vaikystės ir kitų kompleksų kylantis nesaugumo jausmas, sukryžmintas su neapykanta „priešams“, sprogdina juos iš vidaus. Veda šunkeliu, kurio gale tarp dviejų nudžiūvusių pušų pakabintas tablo šviečia vaiskiau už Saulę: „Aš esu visiškai teisus dėl visko ir visada!“
Kad ir kaip tai kai kam nepatiks, bet Karbauskis yra panašus į „niekada neklystančią“ Prezidentę, kurią nori sunaikinti. Kuo? Arba visi paklūsta jų valiai, arba šakės tiems, kurie nepaklūsta!
Jau vien šis palyginimas sveiko proto nepraradusius Karbauskio mylėtojus ir bendražygius turėtų atšaldyti. Stebėkite jo elgesį – Kultūros komiteto pirmininkas retai būna racionalus. Šviežiausias jo bzichas: „Aš noriu pasakyti viena – aš esu realiai persekiojamas sistemos, ir klausimas yra, dėl ko.“
Greit dveji metai, kaip Karbauskis pats vadovauja sistemai. Net Prezidentė nedrįsta paraginti Muitinę patikrinti Karbauskio koncerno į Lietuvą antidempingo kainomis varomus ešelonus su Putino salietra, o jis tik išpučia akis: mane persekioja!
Kaip jūs ten vadinate už akių žmogų, kuris ima rimtu veidu dėstyti, kad jis pats save persekioja?
Apskritai reikia pasakyti, kad Karbauskis, vykdydamas misiją nuskinti konservatorius, daugiau pasiektų palikdamas juos ramybėje, nei ragindamas sumušti kaip paskutinius kryžiuočius. Konservatoriai patys išsiskabytų. O dabar reikia nepamiršti, kad lietuvių tauta gailestinga. Ji gailisi mušamų. Net jei tai konservatoriai.
O tuo metu Skvernelis zovada per Seimą baltais reformų arkliais lekia. Kokia Skvernelio misija? Palikti mus visus be kelnių.
O kas daugiau teršia Lietuvą – 6,2 l naujas kadilakas, nuvažiuojantis per metus 30 000 km, ar surūdijęs 75-erių senjoro golfukas, šiaip ne taip nuriedantis 1 500 km?
Ar pats MP bent žino, kad joks bankas lietuviui po 65-erių neduos lizingo naujam automobiliui? Net labai norinčiam neteršti gamtos. Niekada neduodavo. Bet dar labiau neduos po to, kai Skvernelio „reforma“ sujauks pensijų sistemą ir nacionalizuos įmokas privačioms pensijoms.
Net Karbauskio karvė ima atrajoti, kad mokytojai, pervesti į etatinį lažą, miestelių mokyklose už etatą užsiiminės pseudoveikla, o didmiesčiuose turės dirbti realiai už tiek, kiek miestelių mokytojai gauna tik imituodami darbą.
Didžiausios finansų ir verslo unijos laiške Seimui perspėja dėl skubotos pensijų reformos ir prašo prieš priimant žalingus sprendimus bent jau neskubant juos aptarti. Viešojo sektoriaus profsąjungos prašo: stabdykit arklius dėl mokesčių ir pensijų. Opozicija: pristabdykit arklius dėl visų pseudoreformų, apsvarstykim, juk ne vieną dieną po to pagal tai visiems gyventi.
„Kai mūsų žemę laimins Popiežius, o padangę sudrebins Dainų šventė, mes kiekvienas būsime Lietuva“, lyg kokia Saliamutė metinio pranešimo galą ir mūsų ateitį sueiliavo Prezidentė.
Jau greičiau šūkausim kaip apsėstas Karbauskis – mes visi esam Lietuva, kuri visus mus, t.y., mes patys save, persekioja, ir nežinia, dėl ko. O Karbauskis kurstys baltų religijos aukojimo laužą. Ant kurio keps konservatorių – krikščionių demokratų sirloinai. Ir pakvies jis Šv. Tėvą pašventinti šv. ugnį bei mūsų kelnių kalną kaip prakurą. Ekumeniškai susikibus už rankų su krivių krivaičiu.
Jėzus kalbėjo minioms: „Su Dievo Karalyste yra kaip su žmogumi, kuris beria dirvon sėklą. Ar jis miega, ar keliasi, ar naktį, ar dieną, sėkla dygsta ir auga, jam visiškai nežinant, kaip. Žemė savaime duoda vaisių: pradžioje želmenį, paskui varpą, pagaliau pribrendusį grūdą varpoje. Derliui prinokus, žmogus tuojau imasi pjautuvo, nes pjūtis atėjo.“
Jėzus dar sakė: „Su kuo galime palyginti Dievo Karalystę? Arba kokiu palyginimu ją pavaizduosime? Ji – tarytum garstyčios grūdelis, kuris, sėjamas dirvon, esti mažiausias iš visų sėklų žemėje, bet pasėtas užauga, tampa didesnis už visas daržoves ir išleidžia tokias plačias šakas, kad jo pavėsyje gali susisukti lizdą padangių sparnuočiai.“
Daugeliu tokių palyginimų Jėzus skelbė žmonėms žodį, kiek jie sugebėjo suprasti. Be palyginimų jiems jis nekalbėdavo, o savo mokiniams skyrium viską išaiškindavo. (Mk 4, 26–34)
Savo viešosios veiklos pradžioje Galilėjoje Jėzus kalba žmonėms palyginimais. Palyginimas (gr. „parabole“) yra tam tikra Jėzaus kalbėjimo forma, kuri tuo pačiu metu apšviečia ir pridengia tiesą bei vaizdžiai sugretina Evangelijos tiesų ir kasdienių įvykių panašumus.
Šiuo žodžiu graikai vadino bendros simbolinės prasmės pasakojimą. Simbolinė kalbėsena būdinga visoms kultūroms ir yra būtina perteikiant Dievo slėpinį. Palyginimas leidžia prisiminti mokymą gyvais vaizdiniais, kurie įsispaudžia į regėjimą, vaizduotę, atmintį, panašiai kaip šiandien tą daro rašytinis ar iliustruotas tekstas.
Palyginimas padeda sugrįžti prieš išgirstos idėjos, skvarbiau į ją įsigilinti, aptikti vis naujų prasmių skirtingose gyvenimo situacijose. Po šv. Velykų, kiek naujų dalykų, kurių nepavyko pirmiau suprasti, perskaitė apaštalai palyginimuose, pavyzdžiui, palyginimas apie vynininkus (Mk 12, 1–11).
Pagaliau ir pats Jėzus yra Palyginimas, kalbantis atvaizdas: „Neregimojo Dievo atvaizdas“ (Kol 1, 15), kaip sako šv. Paulius, pirminis atvaizdas, prototipas neregimojo pasaulio, nes savo istoriniu asmeniu jis apreiškia Tėvo veidą ir išganymo planą žmonijai. Tad Jėzus, kalbėdamas žmonėms, pirmiausia išsako tai, kas jis yra: Palyginimas, kuris kalba palyginimais.
Gal ir man Arvydo Juozaičio prikėlimas iš užmaršties artėjantiems prezidento rinkimams atrodytų kaip įdomi alternatyva nusibodusiems veidams, jei neprisiminčiau „Istorinės klaidos“ – pirmosios didelės Sąjūdžio išdavystės.
A. Juozaitis, būdamas vienu iš Sąjūdžio pradininkų, Aukščiausiosios Tarybos rinkimuose sąjūdiečių iškovotą pergalę pasiūlė atiduoti sutriuškintiems komunistams. Tai tapo sovietinės nomenklatūros grįžimo į valdžią propagandinio parengimo pradžia – pažadu, išsipildžiusiu 1992–1993 m.
Tačiau liko keletas neatsakytų klausimų, svarbių detalių, kurių neaptarę, taip ir liksime stebėtojais, kai sutrikusią, ištroškusią tiesos ir politinės korupcijos bylos srutovežio čiurkšle palaistytą rinkėjų minią nusives net ne naujas gelbėtojas, o mikliai sugeneruota Sąjūdžio pamėklė.
Pirmasis klausimas – kodėl dabar? Juk A. Juozaitis galėjo kandidatuoti prezidento rinkimuose 1997, 2002, 2004, 2009 ir 2014 metais. Negalėjo tik 1993 m., nes tuomet dar nebuvo sulaukęs 40-ies, be to, varžydamasis su velioniu Algirdu Mykolu Brazausku, būtų paneigęs savo paties „Istorinėje klaidoje“ išdėstytas pseudopranašystes.
Kita palanki aplinkybė – Sąjūdžio ilgesys, išlikęs mūsų visų, išgyvenusių 1988–1990 m. virsmą, širdyse. Kuo daugiau prabėga laiko, tuo mažiau prisimename įvykių aplinkybių, klaidų ir išdavysčių, bet išlieka pirmuosiuose mitinguose, Sąjūdžio suvažiavime ir Baltijos kelyje patirtos euforijos būsenos ilgesys. Kuo labiau vienas kitą trypia šių dienų politikai, tuo šventesni atrodo Sąjūdžio iniciatyvinės grupės nariai, žinoma, išskyrus V. Landsbergį, kuris paskui „sugriovė kolūkius“.
Gimusieji jau laisvoje šalyje tokių prisiminimų neturi, tačiau lankė mokyklą ir kai kurie iš jų ten netgi per istorijos pamokas kažką viena ausimi nugirdo. Jauniausiai Y kartos daliai ir ypač Z kartai 1988 m. Sąjūdžio iniciatyvinės grupės nariai yra tokie pat tolimi ir drauge artimi, kaip 1918 m. signatarai. Jie užaugo girdėdami tėvų pasakojimų apie mitinge iškeltą trispalvę ir pirmąjį bučinį Roko marše fragmentus. Jų patriotizmą žadino „Misija Sibiras“, krepšinio pergalės, žinios iš Ukrainos. Net jeigu neužsivilko šaulio uniformos ar neišėjo tarnauti savanoriu, šiuolaikinis 20-metis, mano nuomone, yra gerokai patriotiškesnis už 30-metį, auklėtą labiau sovietizuotos kartos tėvų ir mokytojų.
Tereikėjo ištraukti kažką iš Sąjūdžio laikų, bet dar nespėjusį numirti ar nusenti. Zigmas Vaišvila su Rolandu Paulausku netiko, nes jų pasisakymai pernelyg dažnai sutampa su Kremliaus propaganda, Sąjūdžio aureolės išblėsusios ir rinkėjų nebeveikia. A. Juozaitis, nors retkarčiais ir pasirodydavo drauge su tiedviem, mažiau politikos paribiais besidominčiai auditorijai pranyko iš akiračio taip seniai, kad puikiai tinka mitologinio pradingusio herojaus, sunkiais laikais sugrįžtančio iš požemių pasaulio gelbėti savo tautą, vaidmeniui.
Vien tik 55 senolių laišku iškviesti pradingusį herojų būtų pernelyg paprastas scenarijus. Pirmiausiai reikėjo vaiko, kuris pasakytų, kad dabartinis karalius nuogas, valdžia – Sąjūdžio idėjų išdavikė, o globalizacijos slibinas tuojau praris bedalę Lietuvą.
Tam reikalui į Seimo tribūną išleistas Vytautas Vyšniauskas, anksčiau buvęs žinomas tik negausiam „tautiniu jaunimu“ save vadinančių antiglobalistų būreliui, per dieną tapo nauja socialinių tinklų žvaigžde, nors apie Lietuvą nepasakė nieko naujo, ko nebūtų metų metus kartoję Valstybės saugumo departamento pažymose minimi kaip Kremliui naudingi, bet nepopuliarūs naujienų portalai. Štai tipiškas V. Vyšniausko teiginys, kurį galėtų apie savo šalį ištarti bet kurios populistinės kraštutinės dešiniosios partijos, pavyzdžiui, Prancūzijos nacionalinio fronto arba Italijos „Šiaurės lygos“, atstovas: „Šiandien jau tik aklas nemato, kad Lietuva siaubingose kančiose miršta, ir tik prie jos prijungta Europos Sąjungos dotacijų lašelinė dar palaiko jai gyvybę“ (V. Vyšniauskas. „Konservatorių“ totalitarizmas. Atsakymas partiniam jaunimui. DELFI.lt, 2018 m. birželio 15 d.).
Ir tik po jo jau galima parodyti gelbėtoją A. Juozaitį su savo 12 tezių, kuriose nebeliko nė kvapo Sąjūdžio laisvės dvasios, bei jo palaikymo komandą iš Tautos ateities forumo.
Tik viena bėda – šitos kampanijos užsakovas pernelyg anksti išėjo iš užkulisių, o turėjo tyliai palūkėti ir tik antrame prezidento rinkimų veiksme, į kurį visų tradicinių partijų rėmėjų nuostabai, patektų ir A. Juozaitis, teatrališkai ištiesti jam ranką. Turiu omenyje Lietuvos valstiečių ir žaliųjų sąjungos lyderį Ramūną Karbauskį, netikėtai išbarusį Seimo pirmininką Viktorą Pranckietį už tai, kad šis „Žinių radijo” laidoje išdrįso apibūdinti Sąjūdžio trisdešimtmečio minėjime A. Juozaičio, Romo Pakalnio ir Vytauto Radžvilo pasakytas kalbas, kaip „labai populistinius pareiškimus, kad viskas yra blogai“.
Tik dar negaliu pasakyti, koks vaidmuo A. Juozaičiui numatytas LVŽS rinkimų strategiją sudėliojusių specialistų plane – iš tikrųjų tapti prezidentu ar tik atimti dalį balsų iš tradicinių dešiniųjų partijų kandidatų ir taip atverti kelią į Daukanto aikštės rūmus Sauliui Skverneliui. Nors labiausiai tikėtina, kad patvirtinti iškart abu scenarijaus variantai, ir tik nuo rinkėjų reakcijos į naująjį gelbėtoją priklausys, kuris iš jų taps pagrindiniu.
Žmonių, veikiančių prieš valstybę, būta visais laikais, ir tikriausiai teisūs tie, kurie sako, kad viešumas jiems tik suteikia galimybę sulaukti dar didesnio ir taip jau nepelnytai skiriamo dėmesio. Tačiau Rūtos Vanagaitės atvejis – išskirtinis.
Pabandžiusi suteršti mūsų didvyrio Adolfo Ramanausko-Vanago, kurio palaikai buvo rasti praėjusią savaitę, vardą ir galiausiai pralaimėjusi kovą prieš Lietuvos valstybę ir jai ištikimus žmones, R. Vanagaitė toliau skleidžia melą užsienio šalyse ir savo pasisakymais teršia Lietuvos vardą prieš mūsų artimiausius sąjungininkus JAV ir ES.
Iš pirmo žvilgsnio, viskas atrodo logiška ir teisinga. Asmuo, bjauriai apšmeižęs vieną iškiliausių asmenybių Lietuvos istorijoje, sulaukia pelnyto visuomenės pasipiktinimo, o savo vardu besirūpinanti privati leidykla atsisako bendradarbiauti su abejotinos reputacijos ir kompetencijos autoriumi.
Žydšaudžiai, praeities bailiai, knygų naikintojai, atsilikusi demokratija, ultrapatriotai, nykstanti valstybė – ironiška, tačiau būtent R. Vanagaitė lyg žodis žodin kartoja ne ko kito, kaip tik Kremliaus propagandines klišes, kuriomis bandoma diskredituoti mūsų didvyrius, mūsų praeitį, dabartį ir ateitį. Ne kartą Putinas žemėlapyje bedė pirštu į Lietuvą ir melavo, kad Lietuvoje tegyvena vos milijonas žmonių. Ne kartą mus vadino fašistais ir ne kartą klijavo etiketę – žydšaudžiai.
Tačiau remiantys R. Vanagaitę bent jau užsienyje suteikia jai „moralinę neliečiamybę“. Kodėl?
2016 m. pasirodė R. Vanagaitės knyga „Mūsiškiai“, kurioje autorė aprašė lietuvių dalyvavimą Holokauste. Būtent ši knyga leido kadaise žinomai dėl savo organizuojamų festivalių ir kitos (tiesa, su istorijos mokslu nieko bendro neturinčios) veiklos vėl sulaukti didelio visuomenės ir žiniasklaidos susidomėjimo. R. Vanagaitė buvo kviečiama į televizijos laidas, knygos „Mūsiškiai“ pristatymuose dalyvavo autoritetingi ir žinomi žmonės. Parašydama knygą itin skaudžia Holokausto tema, autorė taip pat sulaukė nemažai dėmesio iš užsienio ir kartu įgijo minėtą „moralinę neliečiamybę“.
Jeigu įprastais atvejais į tokius nusišnekėjimus, kaip dėl A. Ramanausko-Vanago, nereaguojama arba reaguojama tiesiog kaip į melą ar propagandą, tai R. Vanagaitė daugelio užsieniečių, neturėjusių galimybės susipažinti su partizanų ir Lietuvos pasipriešinimo okupacijai istorija, tačiau žinančių apie Holokausto tragediją (niekas nepaneigs, kad jos mastai Lietuvoje yra didžiuliai), akyse pasirodė kaip laisvės kankinė, išdrįsusi imtis skaudžios lietuvių dalyvavimo Holokauste temos ir už tai sumokėjusi patyčiomis, visuotiniu pasmerkimu ir knygų pašalinimu iš prekybos.
Todėl nestebina ir faktas, kad Europos rabinų konferencija šiemet nusprendė skirti R. Vanagaitei apdovanojimą už jos knygą „Mūsiškiai“.
Tai jau ne pirmas R. Vanagaitei skirtas tarptautinis apdovanojimas: vasarį Europos žydų kongresas, vadovaujamas prieštaringai vertinamo Rusijos milijardieriaus Viačeslavo Kantoro, apdovanojo skandalingąją rašytoją „Už indėlį atkuriant didžiausios Lietuvos žydų tragedijos istorinį teisingumą“.
R. Vanagaitei užtenka užsienyje suvaidinti auką, kad Lietuvai būtų pradėti kelti rimti klausimai ne tik dėl istorijos, bet ir žodžio laisvės apribojimų. Tačiau būtent čia ir glūdi esminė problema, kurios, deja, niekas – nei politikai, nei visuomenininkai, nei istorikai – tarptautiniu mastu tinkamai išaiškinti nesiryžta.
Nei R. Vanagaitės knyga „Mūsiškiai“, nei jokia kita autorės parašyta knyga nėra priežastis, dėl kurios, pvz., leidykla „Alma Littera“ atsisakė bendradarbiauti su R. Vanagaite.
M. Gibsono pavyzdys iliustruoja principą, kad demokratinėje visuomenėje atsakomybę už savo poelgius neša kiekvienas, nepaisant savo statuso ar ankstesnių nuopelnų. Kodėl šiandien nenorime tokių pačių standartų pritaikyti ir R. Vanagaitei?
Kodėl savo partneriams Vakaruose nedrįstame paaiškinti situacijos naudojant kad ir minėtą, plačiai žinomą M. Gibsono situacijos pavyzdį? Tikrai nemanau, kad T. Venclova ir kiti, besipiktinę R. Vanagaitės „pjudymu“ ir privačios leidyklos sprendimu, leistų sau suabejoti atsakomybės principo pagrįstumu.
Tačiau atrodo, kad kalbėdami sudėtingomis temomis dažnai norime apsukti populiarų posakį „kas leidžiama Jupiteriui, tas neleidžiama jaučiui“, t. y. iš kitų reikalaujame atsakyti už savo žodžius ir poelgius, kai tuo tarpu prieš vietines „žvaigždutes“, tokias kaip R. Vanagaitė, primerkiame akis.
Minint Lietuvos šimtmetį ir besidžiaugiant didvyrio A. Ramanausko-Vanago kapavietės atradimu, neleiskime trypti mūsų istorijos ir asmenybių tiek Lietuvoje, tiek už jos sienų.
Leidykla „Briedis“ pristato serijos „Antrasis pasaulinis karas“ naujieną – Paulo Brickhillo atsiminimus „Didysis pabėgimas“.
Šioje knygoje autorius pasakoja neįtikėtiną istoriją apie tai, kaip daugiau nei 600 vokiečių stovykloje „Stalag Luft III“ kalinamų belaisvių sutelkė jėgas, kad paspruktų.
Antrojo pasaulinio karo pabaigoje į vokiečių nelaisvę pateko daug britų, amerikiečių, kanadiečių, kitų Vakarų šalių karių. Karo lakūnams buvo sukurtos atskiros belaisvių stovyklos, viena jų – „Stalag Luft III“. Čia belaisviai neketino sėdėti rankas sudėję ir suplanavo pabėgti.
„Per karą kiekvieno karininko pareiga, nors jam likimas lėmė tapti karo belaisviu, visais įmanomais būdais stengtis pabėgti“, – knygoje „Didysis pabėgimas“ rašo Paulas Brickhillas.
Suplanavę pabėgimą iš „Stalag Luft III“, belaisviai atliko neįtikėtiną darbą: plikomis rankomis ir primityviais įrankiais jie kasė tunelius, padirbinėjo pasus, gamino netikrus ginklus, siuvo vokiečių karininkų uniformas – jų prireiktų ištrūkus.
Pabėgimui vadovavo legendinis Rogeris Bushellis, dar žinomas kaip Didysis X. Jo ilgiau nei metus kruopščiai rengtai operacijai ruoštasi taip slaptai, kad įtarieji vokiečių sargybiniai nieko nesužinojo. Pagaliau atėjus lemiamai nakčiai, sekundžių tikslumu suplanuotas pabėgimas pradėtas įgyvendinti. Deja, ne viskas vyko pagal planą...
„Didysis pabėgimas“ – tai istorija apie žygdarbį įveikus didžiulius sunkumus. Ji įrodo, kad niekas nesutrukdys grupei vyrų, kad ir kokios tautybės jie būtų, siekti savo tikslo. Padariniai gali būti tragiški, tačiau dirbdami drauge žmonės gali pasiekti viską.
Kai tuneliai pasiekė šešių metrų ilgį, Mulleris, Travisas ir McIntoshas nutiesė požeminius bėgius. Praėjo dienos, kai žmogus turėdavo prisipilti pilną dubenį smėlio tunelio gilumoje, atbulomis nuropoti su juo iki šachtos ir išberti, o paskui vėl nušliaužti atgal iki darbo vietos.
Vežimėliai bus intensyviai naudojami, todėl Travisas važiuoklę pagamino iš beržinių lentų. Kiekvienam tuneliui – po vežimėlį, o prie vežimėlių buvo prikabinamos dvi dėžės smėliui. Kiekvienas ratas buvo pagamintas iš trijų beržinių diskų, tvirtai susuktų kartu (vidiniai diskai buvo didesni, kad briauna tvirtai įeitų į bėgius ir neleistų vežimėliui nukrypti). Aplink ratų kraštą Travisas prisuko metalo juostas nuo senų maisto skardinių, o ašims panaudojo metalinius krosnelių virbus. Medinius guolius sutepė margarinu.
Gamindamas bėgius, Willy’is Williamsas apėjo blokus ir nuplėšė visas briaunotas lenteles, kuriomis buvo apkaltos visų kambarių sienos ir lubos. Dailidės perskėlė jas per visą ilgį ir pagamino maždaug pusantro metro ilgio, 2,5 centimetrų pločio ir 1,3 centimetro storio juosteles ir pritvirtino prie tunelio grindų maždaug per trisdešimt centimetrų vieną nuo kitos. Vežimėliai ant jų riedėjo labai lengvai. Į abi puses jie buvo traukiami virvėmis, suvytomis iš juostelių ir pririštų abiejuose galuose.
Tunelių kasimas dabar vyko sklandžiai. Kiekviename dirbo dvylika nuolatinių kasėjų, pasidalijusių pamainomis, po keturis. Iškart po rytinės rikiuotės bloko X-ai pažiūrėdavo po baraku ir pastogėje, ar per rikiuotę ten nepasislėpė „šeškai“ (taip buvo vadinami vokiečių sargybiniai). Kai viskas būdavo ramu, saugomas „valkatų“ (taip buvo vadinami belaisviai, prižiūrėję, kad neprisiartintų vokiečių sargybiniai) liuko prižiūrėtojas atidarydavo dureles, ir pro jas nusileisdavo keturi žmonės. Jį uždarydavo, paleisdavo visus, išskyrus vieną „valkatą“, ir viskas viršuje būdavo ramu, kol vėl reikėjo atidaryti liuką prieš popietinę rikiuotę.
Apačioje vienas žmogus atsitūpdavo priešais pompą ir imdavo ritmingai irkluoti. Du vyrai nusimesdavo drabužius ir persivilkdavo purvinais ilgais vilnoniais apatiniais. Vienas iš jų atsiguldavo ant vežimėlio pilvu į apačią ir rankomis nusiridendavo iki kasimo vietos. Kitas parsivilkdavo vežimėlį atgal ir nuriedėdavo ten pat. Ketvirtasis šachtos apačioje vėl parsivilkdavo vežimėlį, pritaisydavo smėlio dėžes, o paskutinis tunelyje jį parsitraukdavo pas save.
Tunelyje nebuvo vietos apsisukti arba gulėti vienam šalia kito. Pirmasis kasėjas gulėdavo išsitiesęs visu ūgiu ir kasdavosi gilyn, o kai prie galvos prisikaupdavo smėlio, imdavo jį stumdyti tolyn palei šonus, kol antrasis kasėjas (gulsčiomis nusisukęs į kitą šachtos pusę) galėdavo parsistumti jį arčiau savęs ir suberti į vežimėlį. Kai dėžės prisipildydavo, jis trūkteldavo virvę, ir vyras šachtos apačioje jas parsigabendavo, dėžes išversdavo ir smėlį supildavo į maišus, sustatytus išbarstomojoje patalpoje. Jis sudėdavo dėžes atgal į vežimėlį, trūkteldavo virvę, ir antrasis kasėjas parsiveždavo jį iki savęs.
Be pertraukos jie dirbdavo iki vakarinės rikiuotės. Jei norėdavo pavalgyti, pasiimdavo maisto su savimi. Valgis paprastai tebūdavo juodos duonos riekė ir pora bulvių; maisto skonį dar pablogindavo smėlis.
Kartais vyrai pasikeisdavo darbais, kad pailsėtų raumenys ir nebūtų taip nuobodu. Kasti būdavo blogiausia. Prie galvos stovėdavo aliejinė lempa, visą dieną uostydavai dūmus, o išlipęs spjaudydavaisi juodai. Pompos palengvindavo dalią. Ortakio gale būdavo nuimamas antgalis, kuriuo virš kasėjo peties patekdavo užtektinai gryno oro, be to, taip į jį nepatekdavo smėlio. Prireikus pratęsti ortakį, antgalis būdavo nuimamas, po grindimis nutiesiamas vamzdžio gabalas ir vėl uždedamas antgalis.
Liesi kasėjai vietomis apsikeisdavo peršliaužę vienas per kitą, tačiau stambūs vyrukai, kaip Tomas Kirby-Greenas, turėdavo nusiridenti atgal iki šachtos, jei norėdavo pasikeisti. Apačioje buvo stebėtinai šilta, ir kasėjai nuolat prakaituodavo.
Kartais aplink liuką sukiodavosi „šeškas“, tada apie pavojų jiems pranešdavo šachtoje tyliai barškanti skardinė. Visi sustingdavo, nes kartais viršuje būdavo girdimi prislopinti darbo garsai. Kasėjai gulėdavo nejudėdami, kol, „šeškui“ pasitraukus, vėl subarškėdavo skardinė, ir jie darbą tęsdavo toliau.
Įspėjamoji skardinė kabojo prie smėlio sandėlio lubų. Į ją buvo įmesta porą akmenukų, o virvelė per šachtą vedė iki barako grindų netoli nuo liuko. „Valkatai“ tereikėdavo švelniai trūktelėjus viršuje sujudinti akmenukus, ir jie tęsdavo darbą.
Maždaug pusę penktos kasėjai persivilkdavo įprastais drabužiais ir stengdavosi išsišukuoti smėlį iš plaukų. Viršuje saugodami slampinėdavo „valkatos“ ir stovėdavo vokiškai kalbantis žmogus, kuris nuviliodavo kiekvieną „šešką“, besisukinėjantį aplink liukus. Kai būdavo saugu, liukų prižiūrėtojai atverdavo dureles, išleisdavo tunelių kasėjus ir vėl jas uždarydavo. Kasėjai nusiplaudavo galėjusio išduoti smėlio likučius ir su visais kitais nueidavo į rikiuotę.
Po rikiuotės bloko X-ai vėl apieškodavo barakus, budintys „valkatos“ saugodavo toliau, liukai vėl būdavo atidaromi, ir dirbti nusileisdavo antroji pamaina. Vyrai nutiesdavo naujus bėgius, pakeisdavo ramsčius, jei reikėdavo, iš tunelių sušluodavo smėlio likučius ir patikrindavo aliejines lempas.
Vėliau prasidėdavo įdomioji dalis. Jei viskas gerai, liukai likdavo atviri, ir per dieną iškasto smėlio maišai būdavo tempiami virve į viršų. Vienas po kito sustodavo „pingvinai“, surinkdavo smėlį ir nueidavo. Kai tik ištuštėdavo paskutinis smėlio maišas, sugrįždavo požemininkai, ir liukai užsidarydavo nakčiai.
Ryte darbą perimdavo trečioji kasėjų pamaina. Taip keisdamiesi jie ir dirbo. Kiekviena pamaina – dvi dienas iš trijų.
Kasėjui būtina ištvermė ir tvirti nervai. Būdavo sunku gulėti kelias valandas ant vieno šono ir kasti smėlio sieną ištiesta ranka. Reikėdavo kasti atsargiai, jei nenorėjai, kad ant galvos užvirstų centneris smėlio. Kasdien įvykdavo mažų griūčių, o kartais ir didesnių.
Kai užgriūdavo smėlis, antrasis kasėjas greitai griebdavo pusiau palaidotą kolegą už kojų ir ištraukdavo jį smėliu aplipusiomis akimis, ausimis, nosimi, burna ir springstantį.
Beveik visada smėlis palaidodavo ir aliejinę lempą bei ortakį, tad vyrai likdavo aklinoje tamsoje. Negalėdamas parašyti raštelio, antrasis kasėjas nusistumdavo atgal iki šachtos ir grįždavo su kita lempa, o tuo metu pirmasis paprastai jau būdavo išsikrapštęs smėlį iš nosies ir burnos, kad galėtų vėl kvėpuoti. Ar jis prakvėpuoja, suprasdavai iš keiksmų.
Smėlis užblokuodavo daugiau nei metrą tunelio. Vyrai iškasdavo ortakio antgalį, išvalydavo smėlį ir uždėdavo iš naujo. Maždaug trečdalį nubirusio smėlio išsiųsdavo vežimėliu, o tada, vos sugebėdamas apsisukti, pirmasis kasėjas įstatydavo ramsčius griūties vietoje. Lubose palikdavo nedidelį plyšį, pro kurį pusvalandį grūsdavo smėlį, kol užsipildydavo ertmė viršuje. Kasėjas užtaisydavo plyšį ir kasdavo toliau. Bjauriausia, kad ir kaip tvirtai sugrūsdavai smėlį, sutilpdavo tik maždaug du trečdaliai nubirusio kiekio. Visa kita – daugybė papildomo smėlio, kurį reikėdavo išbarstyti...
Mokesčių reforma, naujai formuojamas biudžetas, slaptos pažymos, kova dėl didesnės ES paramos, tušti atsakingų pareigūnų šūksniai apie dalykus, kurie pakeis visų mūsų gyvenimą, rekordiniai įmonių pelnai, valstybės biudžeto pajamų perteklius ir tuo pačiu nenoras vykdyti valstybės piliečiams duotų pažadų.
Tai tik keletas įvykių mūsų valstybėje, kurie nutiko pastarosiomis savaitėmis. Man, kaip eiliniam mokesčių mokėtojui ir darbo jėgai, kilo keletas klausimų, į kuriuos norėtųsi gauti atsakymus.
Tiksliau norėtųsi, kad keletas problemų būtų pagaliau, kol šalis turi pakankamai pinigų ir resursų, o nesigaluoja eilinės neišvengiamos krizės akivaizdoje, būtų sprendžiamos.
Pradėkime nuo skaičių. Bus aiškiau, ko aš noriu iš valdžios, kuriai šiandien labiau nei ekonomika rūpi įvairių pažymų ir tyrimų literatūrinis aprašinėjimas.
Lietuva jau pasiekė maždaug 75 proc. ES vidutinio BVP lygmens vienam gyventojui. Ūkininkai gauna 70 proc. dydžio išmokas, jei skaičiuosime pagal tą patį ES vidurkį. Pagal vidutinį atlyginimą mes esame vienoje iš paskutinių vietų. Kaip ir pagal pensijas.
Vien tam, kad pensijų dydis ir atlyginimų santykis būtų toks pats, koks yra dabar, Lietuvos banko skaičiavimu, iki 2040 m. tektų įgyvendinti nepopuliarius sprendimus:
Ekonomistai papurkštavo, kad gal ir ciniška didinti pensinį amžių labiau, nei vidutinė gyvenimo trukmė, tačiau oficialiai ir rišliai šito niekas nepaneigė.
Taigi, mano klausimas toks: ar man, kaip keturiasdešimt metų perkopusiai darbo jėgai tai oficialus pasakymas, kad jau laikas traukti į Vakarus ir savo vietą užleisti jaunam ir pigiam ukrainiečiui?
Sąvoką „darbo jėga“ naudoju sąmoningai. Dar turiu laiko pasiieškoti valstybei, kurioje minimalią pensiją, beje, gerokai didesnę nei mūsų vidutinė, galėčiau uždirbti per penkerius metus. Tai yra, sąlyginai komfortiškesnį gyvenimą susiorganizuoti kur kas greičiau, nei dirbdamas iki Lietuvos banko siūlomo amžiaus.
Nors tai numato ir jau kelerius metus Seimo stalčiuose dūlantys organizuoto nusikalstamumo užkardymo siūlymai, užsimenama, kad nauji teisės aktai bus nukreipti ne tik prieš nusikaltėlius.
Projektas, kurį su tam tikromis išlygomis pasirašė tuometinis vidaus reikalų ministras Tomas Žilinskas, Seime buvo registruotas 2016-ųjų pradžioje. Jame pasiūlyta naujovė – galimybė be baudžiamojo proceso konfiskuoti didesnės kaip 15 tūkst. eurų vertės turtą asmenų, susijusių su nusikalstamu pasauliu, jeigu jie negalėtų pagrįsti to turto įsigijimo.
Taip, nusikaltėlius reikia bausti. Tačiau kaip galima konfiskuoti turtą be teismo remiantis slaptu sąrašu, kuris neprieinamas nei visuomenei, nei, greičiausiai, nebus prieinamas ir tiems, iš ko tas turtas atimamas?
Ar valstybė man duos garantijas, kad jei susipyksiu su kaimynu „iš struktūrų“ mano pavardė nenukeliaus į paslaptingą sąrašą (remiantis „operatyviniais duomenimis“ žinoma), o už kreditą pirktas butukas neiškeliaus biudžeto globon. Man tuo tarpu liks tik kreditas.
Kokios eilinio piliečio galimybės teisiškai apsiginti tokioje situacijoje? Sakote, kovojate su didžiaisiais koncernais, kurie nori užgrobti valstybę?
Puiku, tačiau kodėl nerimą dėl savo likimo turi jausti eilinis pilietis. Sakote, pažymos visada rašomos labai atsakingai? Sėskite prie stalo, ant kurio ne tik vanduo, su keletą dešimtmečių dirbusiu policijos komisaru ar operatyvininku. Paryčiais sužinosite įdomių dalykų.
3. Kada pagaliau kas nors įvardins nuostabius pažymų rašytojus ir niekuo pasibaigusių tyrimų autorius.
Net graudu, kaip žūsta toks talentas. Nereikia nieko išslaptinti. Tačiau norisi tvarkos, kai spec. tarnybų pradėtuose tyrimuose, kurie baigiasi niekuo, ar jų herojų visišku išteisinimu, būtų įvardinti pareigūnai, įsukę į teisminį pragarą žmones, kurie, kaip vėliau pasakė teismas, niekuo dėti.
Ar nors vienam netiesą kalbėjusiam pareigūnui buvo bent jau sumažintas tarnybinis priedas? Arba kodėl turiu mokėti už griaunamus pastatus, kurie buvo pastatyti su visais įmanomais galiojančiais leidimais.
4. Dar vienas klausimas – kodėl miršta kaimas.
Mes aktyviai kaunamės už vis didesnes išmokas ūkininkams, vis didesnę paramą, tačiau nėra nė vienos teisės akto ar reglamento, kad šie pinigai atneštų gerovę ne tam tikriems pavieniams asmenims, bet visuomenei.
Beje, įdomioji dalis ta, kad ypatingai maži atlyginimai vienas iš esminių Europos Komisijos argumentų atsisakant didinti paramą. Kalbant paprasčiau „jums šitų pinigų nereikia“.
Ar tai ne paprastesnis kelias nei kaimuose už milijonus eurų statyti bendruomenės namus, kurie naudojami tik kaip šarvojimo salės ir renovuoti mokyklas, kurias po to uždarome, nes žmonės išvažiuoja ieškoti geresnio gyvenimo.
Kada pagaliau atsiras pagarba visuomenei ir valdžios sprendimų tęstinumas. Pavyzdžiui, jei atėjo krizė ir viena valdžia sumažino atlyginimus, pensijas ir padidino kai kuriuos mokesčius, kad ir PVM, pažadėjusi, kad tai tik laikina priemonė, vis dėlto po jos atėjusi kita valdžia apie tai sėkmingai pamiršo.
Diskusija dėl šių dalykų kiekvieną dieną kyla iš naujo, netgi kai ekonomika pačiame pike ir dalį senų skolų galima grąžinti. Jei tiksliai formuluotume klausimą: „ar dar ilgai mes turėsime po naują valstybę ir jos socialinę bei ekonominę politiką, kuri keičiasi kas ketverius metus.“
Suprantu Seimo narius, kuriems tai natūralus ypatingai komfortiško gyvenimo ciklas. Tačiau eiliniam piliečiui norėtųsi savo gyvenimą planuotis skaičiuojant dešimtmečiais ir bent šiek tiek pasitikėti valstybe.
Po Seime Sąjūdžio 30-mečio minėjimo proga pasakytų kalbų sujudo Tėvynės Sąjungos – Lietuvos krikščionių demokratų partinis jaunimas, panoręs reaguoti visų pirma į minėjime mano pasakytą kalbą.
Ir taip, svarbiausia – šventvagiška kalbėti apie tai, kad Lietuvą valdančios partijos – visų pirma liberalai ir „konservatoriai“ – yra korumpuotos ir faktiškai vykdančios nusikalstamas veikas tuo pačiu metu, kai savo rinkėjams aiškina apie skaidrumą, sąžinę ir laisvę.
Kodėl vietoj to negalime tiesiog girti vieni kitų ir apsimesti, kad šalis nėra atsidūrusi ant tragedijos slenksčio?
Jei tendencijos nesikeis, karo atveju nelabai bus kam ginti šalies, greitai nelabai kam bus studijuoti šalies aukštosiose mokyklose, nelabai bus kam mokėti pensijas – dabartinis jaunimas savo senatvėje pensijų jau tikrai nebegaus, nes jų nebus iš ko mokėti, kadangi darbingo amžiaus žmonių tolydžio mažėja.
Šiandien jau tik aklas nemato, kad Lietuva siaubingose kančiose miršta, ir tik prie jos prijungta Europos Sąjungos dotacijų lašelinė dar palaiko jai gyvybę.
Tai reiškia faktinę priklausomybę nuo ES, kurios finansų nemokame efektyviai panaudoti ir tik išdaliname fasadų rekonstrukcijoms ir abejotinos naudos projektams, per kuriuos įsisavintos lėšos nugula į kišenes tiems, kas „dar niekada taip gerai negyveno“, kai tuo tarpu provincija skursta nedarbe, pašalpose ir pensijose.
Kartais naiviai aiškinama, kad emigrantai parsiunčia pinigus, kurių čia nebūtų uždirbę.
Neturima elementaraus suvokimo, kad išmirus arba išvykus jų artimiesiems, tų pinigų niekas nebesiųs, o gyvybinė ir kūrybinė tautos galia bus prarasta amžiams.
„Konservatoriams“ tai nerūpi. Jiems atrodo, kad lietuvių kalbos neprarandame, nes ja vis dar kažkas kalba. Jeigu katastrofiškai žemą jaunuomenės raštingumo lygį suvokiame kaip išraiškos laisvę, kaip laisvę klysti, tuomet, aišku, viskas yra gerai.
Ir visai nesvarbu, kad paniekinę Konstituciją norime iškraipyti kalbos raidyną, kad kavinės savuosiuose meniu gatvėse neretai atsisako lietuviškų užrašų, kad visuotinai šaipomės jau vien iš užsienietiškų terminų lietuviško atitikmens paieškų.
Jie įsivaizduoja, kad alternatyvų vyro ir moters sudaromai šeimai kūrimas, Kalėdų pavertimas komerciniu pasismaginimu, institucinis vaikų grobimas iš šeimų dėl menkiausių smulkmenų, moksleivių tvirkinimas seksualinių mažumų propaganda mokyklose ir panašūs dalykai nerodo tradicijų praradimo, nes vis dar susėdame prie Kūčių stalo užkirsti sintetinių maisto imitacijų, jau seniai sintetiniu pusfabrikačiu pavertusių žmonių širdis, be kurių tyrumo jokios tradicijos nėra įmanomos.
Partiniam jaunimui itin nepatiko Sąjūdžio minėjimo proga išgirstas priekaištas, kad būtent „konservatoriai“ pirmieji išdavė Sąjūdžio idealus.
Išlieta daug ironijos, tačiau adekvačiai sureaguoti taip ir nesugebėta, tarsi minėjime norėta tik bukai kaltinti valstybės ir tautos išdavimu – visai taip, kaip įprasta patiems „konservatoriams“ valstybės priešais paskelbti visus partijos kritikus.
Buvo labai aiškiai įvardyti faktai: Sąjūdžio programoje smerkiama nekontroliuojama migracija, su stalinizmu lyginama tautų sumaišymo ir suliejimo politika, kaip alternatyva planuojama tautinė švietimo sistema ir tautos interesams tarnaujanti ekonomika.
Tuo tarpu Tėvynės Sąjunga, pasisakydama už Europos federalizaciją, už globalią Lietuvą, kuri neturi geografinių ribų, kartu su nusikalstamu „MG Baltic“ valdomu Liberalų Sąjūdžiu darydama neoliberalią švietimo reformą, ugdymą ir aukštąjį mokslą versdama tarnauti verslo, o ne tautos ir valstybės interesams, tiesiog papunkčiui išduoda absoliučiai kiekvieną Sąjūdžio pamatinio nepriklausomos tautinės valstybės idealo aspektą.
Nuogąstaujama, kad iš tribūnos Seime išdrįsta suabejoti partijų ir rinkimų demokratiniu veiksnumu. Pusė šalies gyventojų rinkimuose niekada nedalyvauja, kita pusė – mėtosi tarp naujų gelbėtojų ir senų nomenklatūrinių partijų, kurios visos it viena stumia neoliberalią ideologiją, skatina Lietuvos globalizaciją ir emigraciją, o jokių priešnuodžių nuo išsivaikščiojimo ir nepakeliamo psichologinio klimato nepasiūlo. Jau nekalbant apie korupcinius skandalus, kuriuose paskendo patys „konservatoriai“.
Panašu, kad „konservatoriai“ irgi mintyse yra įvykdę tokį virsmą, nes savo partiją tapatina su valstybe. Toks susitapatinimas yra vienas svarbiausių totalitarinio mąstymo bruožų.
Ar tikrai Sąjūdis Lietuvos valstybę kūrė tam, kad korupciniais ryšiais pasismaugusios partijos diktuotų Lietuvai įstatymus pagal verslininkų užgaidas?
Politikė siūlo pasižiūrėti 1994 m. nuotraukas, ar tikrai niekas nepasikeitė nuo to meto į gerą? Pasikeitė, bet ne tik į gera: žmonės išsivažinėjo, išsivaikščiojo, šeimos iširo, senoliai nuskurdo, jaunesni išsižudė, likę prasigėrė.
Galiausiai R. M. Mikulėnienė griebiasi „paprasto žmogaus“ kortos: esą pesimistinis požiūris jį paralyžiuoja ir skatina nieko nebedaryti valstybės labui. Netiesa.
Būtent tokios „konservatorės“ savo žodžiais ir darbais Lietuvą paralyžiuoja – tą puikiausiai liudija tūkstančių žmonių nuotaikos po Sąjūdžio minėjimo, kurie kartoja trisdešimt metų laukę tokių kalbų, ir pagaliau su ašaromis akyse pajutę bent kažkokią viltį dėl Lietuvos ateities.
Viltį, kurią „konservatoriai“, kartu su kitais nomenklatūrininkais, pasiglemžusiais Sąjūdžio vardą ir paniekinę jo idealus, buvo taip ilgai atėmę iš Lietuvos žmonių...
Yra dalykų, kurie nesikeičia. Kiekvienos vasaros pradžioje gali tikėtis masės skundų dėl per sudėtingų egzaminų, kurie gabiausius dvyliktokus tikrai privers emigruoti.
Kurie yra neteisingai paruošti, nekorektiški bei bendrai netinkami žinioms pamatuoti. Todėl gadinantys jaunų žmonių gyvenimą ir daužantys ateities svajones.
Toks kasmetinis nuoseklumas teoriškai gali patvirtinti teiginį, jog mūsų egzaminų sistema yra tikrai bloga. Iš kitos pusės, gali tiesiog rodyti, jog žmonės mėgsta skųstis – tiek turėdami, tiek neturėdami tam pagrindo.
Kadangi abu šie teiginiai yra teisingi ir universalūs, bandyti ieškoti teisingesnio yra beprasmiška. Tačiau bendrai egzaminų sureikšminimas yra įdomi tema.
Mes pratę nuolat girdėti, jog Upsalos mokslininkai įrodė, kad tas arba anas lemia sėkmę, laimę, džiaugsmą ir meilę. Kad konkrečius būrelius lankantis vaikas, tikėtina, bus turtingas, o štai būtent tokios muzikos klausymasis vaikui padės geriau suprasti matematiką. Tuo tarpu sukombinavus teisingą būrelių, muzikos ir per mėnesį perskaitomų knygų kiekį, vaikas garantuotai taps pasaulio prezidentu.
Visiškai nesvarbu, jog tokie tyrimai, kaip ir bendrai bet koks žmogaus ateities prognozavimas, yra kvailas užsiėmimas. Kad tyrimo, atliekamo su nedidele žmonių grupe labai konkrečioje socialinėje terpėje, labai konkrečiu laikotarpiu, rezultatai iš esmės yra svarbūs tik galiojant toms konkrečioms sąlygoms.
Kad bendrai socialiniai mokslai analizuoja mūsų pačių sukurtus socialinius konstruktus, kurie yra pastoviai kintantys ir smarkiai veikiami išorinių aplinkybių, todėl jokios konstantos čia, pagal apibrėžimą, negali galioti. Kad beveik visi tokie tyrimai jau buvo šimtą kartų paneigti, po to vėl įrodyti, o tada dar paneigti.
Tėvai vaikams nori geriausios ateities. Todėl bando sustatyti visus įmanomus saugiklius, dažnai apie juos kritiškai negalvodami, lemsiančius garantuotą atžalos sėkmę.
Nors realybėje tiesiog užsiima nesąmonėmis, bandydami kratinį bereikšmių tyrimų ir nuogirdų sulipdyti į realius elgesio modelius. Kurie beveik visuomet yra labai nelogiški tiek teoriškai, tiek praktiškai.
Visiems kitiems toks gyvenimas yra kiekvieną dieną auganti kančia.
Buvimo vienu iš dešimčių tūkstančių tas pačias funkcijas geriausiu atveju kiek geriau nei vidutiniškai atliekančiu specialistu su kelių tūkstančių eurų atlyginimu sėkme pavadinti negali niekaip. Kaip ir laimės gyvenime, kur nuo 8 iki 5 sėdi prie savo ekrano ir metai iš metų darai tą patį darbą, kurį darbdavys minimaliai pamodifikuoja, kad galėtum jaustis tobulėjantis ir darantis vis kažką naujo, daugelis neras.
Kiek paradoksalu, tačiau per didelis tėvų noras vaiką padaryti išskirtiniu dažniausiai veda prie vaiko tapimo nelaiminga vidutinybe. Nuo mažens skatinamas ne noras drąsiai siekti individualių tikslų, o būti tokiu, kokį Upsalos mokslininkai įvardino geriausiu, neleidžia susikurti asmeninio pasaulio suvokimo bei gebėjimo suvokti, kas pačiam yra sėkmė ir laimė.
Visa tai veda ir prie verslumo, inovatyvumo trūkumo. Prie noro geriau turėti žvirblį rankoje, nors koks tikslas iš to vargšo gyvūno vienoj rankoj, niekam neaišku.
Blogiausia, jog tai nėra auklėjimo klausimai, kuriuos galima išspręsti paskaičius kelias geras knygas. Tai prastos švietimo sistemos pasekmė. Švietimo sistemos, kuri skatina daryti, kas liepiama ir kaip liepiama, o ne galvoti individualiai, kūrybiškai spręsti problemas ir kelti reikiamus klausimus.
Todėl, mieli per daug pažymius, egzaminus, universitetus ir darbus vidutinėse įmonėse šiandien sureikšminantys abiturientai, turbūt artimu metu nebūsit nei laimingi, nei sėkmingi.
Nes nuo mažens buvot apgaudinėjami ir pratinami saugumą vadinti laime, o tik dėl tam tikros resursų alokacijos kylančias pasekmes laikyti sėkme ir išskirtinumu. Jūs dėl to nekalti ir viskas dar gali būti gerai.
Svarbu greičiau priimkit, kad besąlygiškas taisyklių bei nurodymų laikymasis, kaip ir visi diplomai patys iš savęs, yra niekam nereikalingi ir bereikšmiai. Kad vienintelis būdas turiningai gyventi yra pirmiausia gebėti suprasti, kas Jums yra sėkmė ir laimė.
O išsilavinimas nėra tapatus išrašams iš mokyklų ar universitetų.
Jau daug metų dirbu verslo finansinių konsultacijų srityje, kur vienintelis kokybės matas yra profesionalumas ir žodžio laikymasis.
Iš anksto sakau, kad dėl to irgi aiškintis nesirengiu.
Tačiau apie keletą esminių šios dėlionės elementų pasisakyti tapo būtina.
Sutartį Vokietijos kompanija „NUKEM Technologies GmbH" (ją tuo metu jau buvo įsigijus Rusijos kompanija „Atomstrojexport", taigi gerai žinojau ką darau) pasirašiau 2011 metais.
Tiek B2/B3/B4 projekto, tiek ir B1 vykdymas strigo ir buvo smarkiai vėluojama. Mano užduotis buvo „NUKEM Technologies" atstovavimas derybose, tikslas – derybose pasiekti susitarimą su Energetikos ministerija ir IAE ir pasirašyti sutartį dėl B2/B3/B4 sutarties pakeitimo, kuris buvo būtinas ir neišvengiamas norint užbaigti projektą.
Nebandysiu teigti, kad „NUKEM Technologies" yra angelai ir viską darė tiksliai ir laiku. Taip paprasčiausiai nebūna.
Kiekvienas mūsų, kuris yra susidūręs su projektavimu ir statyba žino, vykdytojai visada padaro kažkokių klaidų ar terminų praleidimų, didesnių ar mažesnių. Ir šiuo atveju irgi visko buvo. Tačiau esminė problema šį sykį buvo ne tai.
Tuometinis energetikos ministras Arvydas Sekmokas ir jo komanda savo veiksmus grindė dviem tikslais.
Pirmas - nutraukti sutartį su „NUKEM Technologies", nes dėl pasikeitusių savininkų, kuriais tapo Rusijos valstybinė kompanija, „NUKEM" jo požiūriu tapo nepriimtina.
Antrasis - perimti visą Ignalinos atominės uždarymui ES skiriamų pinigų tvarkymą iš EBRD argumentuojant, kad Lietuva jau subrendo skirstyti tokias lėšas pati.
Nežinau, kodėl A. Sekmokui kilo noras skirstyti lėšas pačiam, bet tai ir nėra šio teksto tema. O štai dėl pirmojo jo tikslo su eksministru turėjome ir turime visiškai priešingas nuomones.
Profesionaliai vertinant, nutraukinėti sutartį tokioje jos vykdymo stadijoje tiesiog neprotinga.
Paprastas valstietis žino, kad jei viduryje klėties statybos nutrauks sutartį ir pasikvies kitus statybininkus, reikalas gerokai pabrangs. Tokiam sprendimui reikia labai rimtų priežasčių. Šiuo atveju problema gerokai rimtesnė.
Branduolinės energetikos reguliavimas yra specifinis. Kiekvieno projekto centre yra PSAR (Preliminary Safety Analysis Report). Tai didelis dokumentas, jis yra parengiamas projekto vykdytojo ir jame yra visi konkretūs techniniai sprendimai bei jų įtaka ir atitikimas branduolinės saugos reikalavimams.
Nutraukus sutartį su „NUKEM", prasisukus visiems naujo konkurso ratams ir atsiradus naujam kontraktoriui, neišvengiamai būtų grįžta prie naujos techninės koncepcijos, naujo PSAR rengimo ir taip toliau. Aš jau nekalbu visai natūralų, ir kai kuriais atvejais visai pagrįstą, naujo kontraktoriaus norą iš esmės daryti pagal save. Galų gale, jis atsako už galutinį rezultatą.
Didžioji dalis išleistų lėšų neišvengiamai būtų prarasta, projektas gerokai pabrangęs. Ir kalba eina ne apie dešimtis milijonų. Jau nekalbant apie prarastą laiką.
ES institucijų kantrybė jau tada buvo praktiškai išsekusi.
Šimtų milijonų praradimu matuojama rizika paprasčiausiai per didelė, ypač, kad tai tiesiogiai siejosi su rizika apskritai prarasti ES finansavimą.
Nežiūrint į tai, veiksmų nutraukti sutartį, arba priversti „NUKEM" taip padaryti, vis dėlto buvo imtasi, visų pirma keliant ir kuriant visas įmanomas kliūtis ir trukdymus.
Juose ir glūdi pagrindinė tiek finansinių, tiek ir laiko praradimų dalis.
ES (kuri ir apmoka šias sąskaitas) tokio požiūrio nesuprato, ir būtent todėl A. Sekmokas ir jo komanda jokio pritarimo savo siekiams ten nesurado.
Šitą nemalonų faktą kažkaip reikia paaiškinti, todėl visi sprendimus priiminėję ES ir EBRD pareigūnai, įskaitant ir tuometinius komisarus G. Oettingerį ir G. Vergeugeną, išvadinti, naudojant kai kurių vartojamą leksiką, Rosatomo generolais. Ši argumentacija tebekartojama ir dabar.
Nesupykite, bet tai kvaila. Būčiau tokiu paišomas tik aš, ką padarysi, čia vidinis reikalas, bet dabar tai ne tik kvaila, bet ir yra labai prasta diplomatija, kuri mums brangiai kainuoja. Versti draugus priešais nėra išmintinga, tai žinoma jau seniai.
Kiekvieno projekto įgyvendinimas yra abiejų pusių bendradarbiavimas. Jei užsakovas trukdys vykdytojui atlikinėti darbus, jis visada pasieks, kad įgyvendinimo darbai įstrigs, užsitęs ir pabrangs.
2010-2015 metais taip ir buvo daroma, siekiant tikslo nutraukti sutartį. Kaip vienoje LRT laidoje pasakė buvęs IAE direktorius O. Čiukšys, “buvome beveik pasiekę, kad „NUKEM" patys nutrauktų sutartį”.
Ši veikla buvo labai rezultatyvi, ir Lietuva buvo atsidūrusi labai arti itin dramatiškų praradimų 2014/2020 ES finansinės perspektyvos apimtyje.
Pastangas vainikavo keistas A. Sekmoko laiškas ES (spaudoje tik pastaruoju metu pagaliau užduotas klausimas - kokia buvo viso prasmė) su prašymu apskritai sustabdyti Ignalinos atominės uždarymo finansavimą. Beje, B1 projekto finansavimą tuo metu ES ir taip jau buvo suspendavusi.
Tai vien prezidentės nuopelnas, kad tuos 450 milijonų eurų 2014-2017 metų finansinėje perspektyvoje tada vis dėlto Lietuva gavo. Ji paskutiniu momentu itin ryžtingai pati ėmėsi iniciatyvos ir išgelbėjo tai, ką buvo galima išgelbėti. Tuometinės ministerijos vadovybės nuopelno tame nematau jokio, tiesą sakant visai atvirkščiai.
Tai mano asmeninė nuomonė, tačiau šį tą iš tų laikų žinau ir atsimenu.
Esu tikras, kad suinteresuotoms pusėms tikroji vos finansine katastrofa nepasibaigusi istorija yra gerai žinoma, ypač kad tuometinio energetikos ministro ir jo komandos siekiai niekada nebuvo slepiami ir buvo gana atvirai deklaruojami.
Yra pakankamai tokių atviro trukdymo pavyzdžių ir galiu juos pateikti. Aš tiesiog sutaupysiu laiką, nes paprasčiausias ir akivaizdžiausias tai įrodantis faktas yra tiesiai prieš akis.
Kaip žinoma, B2/B3/B4 sutarties pakeitimas ir papildymas, žinomas kaip “Global Settlement”, buvo pasirašytas 2015 metais. Nuo to momento Ignalinos atominės elektrinės uždarymo neišsprendžiamos problemos ėmė ir pasibaigė.
Projektas B1 yra pabaigtas, branduolinis kuras iš antrojo reaktoriaus jau iškrautas. Tik agurkams raugti tinkami konteineriai pasirodė besą visai tinkami naudotam branduoliniam kurui saugoti. B2/B3/B4 karštieji bandymai pabaigti, liko baigiamieji darbai.
Įstabiausia turbūt yra tai, kad viskas įvyko pagal terminus, ir projektas nepabrango nė vienu euru. Atrodytų, lyg per vieną dieną būtų įvykęs stebuklas. Niekam tikusi, nekompetentinga, resursų, patirties ir žmonių neturinti, viską daranti tik blogai „NUKEM Technologies" staiga ėmė ir pradėjo daryti viską gerai.
Žinia, stebuklų realiame gyvenime nebūna. Pasikeitimai įvyko labai nedideli, tačiau tiek ir tereikėjo.
Pasikeitė ministerijos komanda, dingo tikslas bet kokiomis priemonėmis nutraukti sutartį, pagrindiniai asmenys Ignalinos atominėje elektrinėje pasikeitė į konstruktyvius ir tikslo siekiančius žmones, kuriems elementariai buvo leista dirbti.
Būtina laikytis savo sutartinių įsipareigojimų – tai vienas iš vakarietiškos kultūros kertinių akmenų. Ir būtina rūpintis visų pirma savo interesais.
Kartais tavo interesai reikalauja dirbti su tais, kurie tuo metu visai neatrodo panašūs į gerus draugus. Kietai stovėkime ten, kur interesai nesutampa. Esame maža tauta, turime būti greitesni, gudresni, lankstesni, vikresni ir protingesni.
Ir dar. Laikas nustoti kartojus senus užkeikimus.
Juk akivaizdu, kad Ignalinos atominė elektrinė jau seniai nėra jokia strateginės svarbos įmonė, o tik radioaktyvių atliekų krūva, neturinti jokios ateities ar perspektyvos, ir todėl su jokiais mūsų strateginiais tikslais ir nacionalinio saugumo interesais neturinti nieko bendro.
Vienintelis mūsų interesas yra ją sutvarkyti kiek galima greičiau, saugiau, ir pageidautina, kaip ir mums buvo žadėta, už bendrus ES pinigus.
Daugybės ES institucijų sprendimams įtakos turinčių žaidėjų interesas yra kitas, jie patys pretenduoja į tas pačias lėšas.
Yra labai neprotinga jiems dalinti argumentus. Todėl siekis gerokai pabranginti uždarymo procesą vien tam, kad nutrauktume sutartį su Vokietijos kompanija dėl to, kad jos akcininku tavo Rusijos valstybinė kompanija, net su visomis komplikacijomis, kurias šis faktas šiuo metu kelia, nėra nei pakankamas, nei pateisinamas.
Be abejo, nėra malonu kai esi daromas priešu. Nors jau nebesu jaunas žmogus, atmintis dar neapgauna. Gerai žinau, ką gyvenime padariau, ir ko ne. Nepadariau šioje istorijoje nieko, ko turėčiau gailėtis ar gėdintis. Atvirkščiai.
Galbūt šių laikų herojumi yra pabėgėlis.O gal Kristus, bet su įplėštais džinsais.
„Drauge su Nepriklausomybės Aktu į Lietuvą grįžta ir Pirmosios Respublikos dvasia“, – padarė išvadą prezidentė metų pranešime, nes „šiandienos jaunimui nepriimtinos posovietinio gyvenimo tradicijos“. Tuomet ką siūlo politiškai vangiam – remkimės tyrimais – jaunimui valstybės vadovė?
Klaida, kad tuo Nepriklausomybės aktu jokia Respublika dar nebuvo paskelbta, šiandien yra teiginio smulkmena.
Prezidentė – manykime – ieško idealo, kuriuo būtų galima remtis kaip kuriamuoju visuomenės pavyzdžiu. Kad ir kokios aukštumos turėtos minty, Pirmoji Respublika gal prieš 30 metų mums nuoširdžiai atrodė idealistiškai patraukli ir įdomi – su visomis jos dvasiomis, tarp jų ir tomis, kurios vykdė prekybos sacharinu, pašto ženklais, ginklais aferas, valstybės perversmą, prezidento, per savo ministrus priėmusio net tris svetimų valstybių ultimatumus, pabėgimą.
Tai, kad prezidentas pabėgo birželio 15 dieną iš Lietuvos per sieną Kybartuose, žino veik kiekvienas. Toliau – paskaitykime apie tai iš naujo rašto:
„Pateikiame priemones, kurias norėtume įgyvendinti 2019 metų vasarą Kybartuose ir esant galimybei prašome jas įtraukti į Lietuvos Respublikos prezidento Antano Smetonos metų programą, o taip pat 2019 metų valstybės biudžete numatyti lėšas programai įgyvendinti.
1. Senovinio automobilio, skirto prezidento A. Smetonos personažo atvykimui iš Kauno į Kybartus ir atgal nuoma, atlygis vairuotojui, išlaidos degalams – 300 Eur;
2. Užmokestis aktoriui atlikusiam A. Smetonos personažą, rūbų nuoma – 300 Eur;
3. Užmokestis renginio režisieriui už renginio režisavimą ir pravedimą – 200 Eur;
4. Bendruomenės įamžintos vietos, pro kurią prezidentas A. Smetona pasitraukė į Vakarus, kertinio akmens atidengimas (muzikinio ansamblio ir orkestro pasirodymas, įgarsinimas ir kt.) – 100 eur“. Ir kt., bet jau mažiau reikšminga.
Kaip yra sakęs žinomiausias stilistikos profesorius Juozas Pikčilingis, „karvę pro šalį pravesti galima, o renginio – ne“, bet šiais laikais skyrybą, rašybą, stilių taisyti net ir oficialiuose tarnybiniuose raštuose nepadoru – suformuotas toks viešas diskursas, kad esą kaip lietuviškai rašysi – taip nepagadinsi, čia tau – ne rašinys Anglijos universitete.
Nors teisininkas ir prezidentas A. Smetona kuo jau tikrai nusipelnė – tai taisyklingos ir stilingos viešosios kalbos formavimu, tačiau ar tuo jis įdomus?
Kol dar logikos ir istorinės nuovokos klausimais neuždrausta pasiginčyti, pabandykime suprasti, kas bus švenčiama.
Iškilmingas teatralizuotas Antano Smetonos pabėgimo parodymas su orkestru gali miniai visai patikti, jeigu bus teisingai „viešinama regioninėje ir respublikinėje spaudoje“ už 200 eurų ir jeigu už tokią pačią sumą bus „pagamintas“ A. Smetonos personažo grimas.
Gerai, kad „respublikinė“ spauda nepamiršta – nors kaina jai gal mažoka.
Neabejotinai, kad tokiame nelokalios reikšmės renginy kalbą turėtų pasakyti kuris nors iš aukščiausių pareigūnų, tikslingiausia būtų Seimo Pirmininkui. Kodėl jam?
Pirma, nes šis Seimas pernai 2019-uosius paskelbė Valstybės Prezidento Antano Smetonos metais! Jei nebūtų paskelbęs, nebūtų suteikta lygmens – tai suprantame.
Parlamentarizmas yra tokia trapi idėja, kaip ir, kintant valdžioms, politikų savimonė: jie „viską žino“, išskyrus vieną dalyką – tai, kas daroma aukštu politiniu lygiu, visad yra pranešimas apie žmones, vertybes, idėjas, požiūrį.
Kybartų bendruomenė, paprašiusi iš Vyriausybės pinigų tam, kas aukščiau parašyta, remiasi Seimo nutarimu ir atskleidžia tragikomišką padėtį: jei jau prezidentas „pasitraukė“, tai tikrai šis įvykis vertas orkestro ir dirbtinų ūsų.
O galbūt, remiantis metų pranešimu, į Kybartus vietoje Seimo pirmininko vyks prezidentė – tądien dar eis pareigas ir apie naujų laikų dvasią galės žodį tarti.
Jei numatytoji inscenizacija bus tarsi įvykio parodija – nieko bloga: nes tikriausiai ir Kybartų mokiniai bus atvesti į šventę, kad pamatytų, iš ko juokiamės?
Gal sumanytojai nori sukurti nuotaiką, kurią skleidė Smetonos kritikai – okupantų talkininkai, sugalvoję mitą apie upelį ir paišydavę brendančio per jį prezidento karikatūras?
Bet jei pagal tokį naują „Kybartų protokolą“ tam būtų skirtos vyriausybės lėšos – jau nacionalinės reikšmės nesusipratimas.
Kultūros ministerija apdairiai paklausė ir gavo Lietuvos istorijos instituto nuomonę, kuris pataria minėti Kybartų miesto sukaktį, o ne pabėgimo sceną.
Esminis klausimas yra toks: ar neužtruko Pirmosios Respublikos romantizavimas minios sąmonėje? Taip klausti galima ne tik todėl, kad nemažai yra ištirta, kad matome platesnį kontekstą, nors dar daug apie tarpukario asmenis bei veiksmus lieka paslėpta Rusijos užsienio reikalų ir Rusijos Federacijos prezidento archyve.
Patartina prašyti ir istorinių pažymų prieš imantis demokratijos citadelėje tokių nutarimų, kurių turinys savaime tampa politine parama nedemokratiniam požiūriui, nedemokratinių dalykų aukštinimui, nedemokratijos „idealams“.
Imkim ir paklauskim kitaip: ar kuris iš tų mūsų šiuolaikinių politikų įsivaizduoja, kad buvo normalu suimti Universiteto profesorių už viešą paskaitą ir įkišti į kalėjimą? Ir Kauno policijai tai padaryti vaikų akivaizdoje – kaip nutiko su signataru, ateitininku Pranu Dovydaičiu, Vytauto Didžiojo universiteto filosofu?
O paskui – perkratyti visą Universiteto Teologijos – Filosofijos fakultetą atleidžiant ir kitus profesorius už pažiūras, tarp jų – ir Antaną Tumėną (šio teisininko vardu 2005 m. pavadinome gatvę greta dabartinio parlamento).
O iš Universiteto profesorius buvo atleistas prezidento dekretu už privačiame laiške parašytą kritiką (išsamiai intelektualų persekiojimus tarpukariu yra ištyrusi Audronė Veilentienė). Lyg tyčia tuo metu VDU buvo sustiprintas prosovietinių nuotaikų Humanitarinis fakultetas. Paskui P. Dovydaitį sovietai pribaigė.
Galiausiai – ar yra valstybiška persekioti kunigus už pamokslų turinį? Jei kuriam iš skaitytojų čia irgi kyla abejonių – tai kreipiu į archyvą skaityti Kauno arkivyskupo Juozapo J. Skvirecko raportų. Apie rašto cenzūrą „prie Smetonos“ jau veik viskas aprašyta. Užsitepki šiandien duonos „smetonišku“ sviestu, įsipilk to pavadinimo giros, pereik jo vardo gatve; jei to įamžinimo tau trūksta – surenki konferenciją, lietuvių viešajai kalbai skirtą.
Juk ir be Seimo nutarimo niekas nebūtų trukdęs rengti festivalius Plungėje, griežti jo polonezą „Atsisveikinimas su tėvyne“ Kybartuose ar bet kuriam kitam koncerte.
Asmenybė, nugyvenusi dramatišką gyvenimą, laisvoje visuomenėje nenusipelno paniekos – veikiau vertinimo pagal sprendimus, nuopelnus. Ir ramybės. Tad tegu Asmenybė, labai aukštinta viešose erdvėse prezidentavimo metu, ramiai ilsisi Amerikoje.
Neturėtumėme iš aukščiausių tribūnų šiuolaikinio jaunimo atžvilgiu būti tiesos maskuotojai, abstrakčiai apibendrinantys „tarpukario žmonių nuostatas“, kurios esą buvo skirtos pagal prezidentę „tarnauti didesniems tikslams“.
Tie, kurie tokiais tikslais remdamiesi tarnavo – kaip anuomet, taip ir dabar – iš tikrųjų greit nustumiami į valstybės pakraščius su visais idealais, trinami iš kalendorių, o į politikos paviršių išplaukdavo ir plaukia žmonės, vaidinantys esą pagarbūs vertybėms, bet darantys sandėrius su velniu vardan trumpalaikių interesų, besielgiantys kaip tuštybių mugėje – didesnėje, nei Tekerėjaus, nors irgi ilgainiui neturinčioje Istorijos vertų herojų.
Taip, 2019-aisiais yra vertų prisiminti vardų, pavyzdžiui, susijusių su II Vyriausybe, kuri dirbo itin sudėtingomis sąlygomis, su „Lietuvos“ dienraščiu, su pasirengimu Seimo rinkimams – ir tie vardai neturi likti A. Smetonos šešėly.
Dar svarbiau – artėja Respublikos paskelbimo 100-metis, ar taip? Gal kas ras ir šį aktą.
Jie žinojo, kodėl taip įrašė Laisvės kovų sąjūdžio deklaracijoje. O ta Lietuva 1990-aisiais pradėjo kitaip – nuo 1938-ųjų.
„Žemės koncentracija vienose rankose, pajų ir vekselių biznis, nekontroliuojamas žemių įsigijimas, neskaidrios ES paramos dalybos, fiktyvūs ūkiai ir „sofos“ ūkininkai atvedė prie netvarkos, anarchijos ir iškreiptos rinkos. Vieni kaime niekaip nesuduria galo su galu, kiti pamiršta deklaruoti šimtatūkstantinius sandorius“.
Arba ir dar vienas sakinys Dalios Grybauskaitės metiniame pranešime: „Tačiau ir papildomi milijardai latifundinių santykių kaime nepakeis – reikia apsispręsti dėl žemės ūkio politikos ir kaimo plėtros strategijos“.
Visa tai aiškūs D. Grybauskaitės dūriai Ramūnui Karbauskiui, bet šis apsimetė, kad tarp šių eilučių apie save neperskaitė. Jei jo pavardės nėra, tai ir R. Karbauskio nėra.
D. Grybauskaitei šis metinis pranešimas – kone svarbiausias jai. Liko metai iki dviejų kadencijų pabaigos. Ir tie metai prasidėjo tikrai ne taip, kaip ji pati kada tikėjosi pakrypsiant.
Nutekintas jos asmeninis susirašinėjimas su korupcija kaltinamu Eligijumi Masiuliu, nors pati prezidentė laiškų autentiškumo nepatvirtino, ne tik kirstelėjo per reitingus. D. Grybauskaitė neteko politinio tyrumo daugybės žmonių akyse, kas yra negrįžtama ir skausminga tiek žmogiškai, tiek politiškai.
Metų gali nepakakti susigrąžinti autoritetui, tačiau per tuos pačius metus galima dar ir labai daug ką pagadinti. Ir netgi sugadinti.
Nėra taip, kaip R. Karbauskis sako, jog prezidentė jo bijo. Jei bijotų, greičiausiai išvis tylėtų ir nesiūlytų jam pasitraukti iš Seimo dėl akivaizdaus interesų konflikto, kai stambus verslininkas su oligarchiniais užmojais ne per tarpininkus, o tiesiogiai vadelioja savo frakcijos narius ir koordinuoja politinę veiklą regionuose.
Bet naujas parlamentinis tyrimas, kurį stumia R. Karbauskis, norėdamas įtraukti į tą tyrimą ir kai kuriuos epizodus iš D. Grybauskaitės veiklos, tikrai nėra tai, apie ką paskutiniaisais metais svajojo prezidentė.
Tu gali kontroliuoti, kas parašyta popieriuje, bet priešrinkiminės retorikos kontrolė iš Seimo tribūnų ir nuo bačkų savivaldybių salėse - misija absoliučiai neįmanoma.
„Oligarchinį demokratinės sistemos užvaldymą pristabdėme, nors visi skaudžiai nusideginome pirštus. Tame tarpe ir aš“, - taip pareiškė prezidentė, siųsdama taikos balandį ir Seimui, ir visuomenei, bene pirmą kartą prisiėmusi ir asmeninę atsakomybę už tai, kas įvyko Lietuvoje. Iki šiol po kiekvieno pareiškimo ar pasisakymo į D. Grybauskaitę būdavo nutaikytos kritikos strėlės: esą kaip gali būti, kad visi blogi, o vienintelė D. Grybauskaitė - teisi.
O toliau, labai logiška, jei jau dalyvauji kaip visi lygiom teisėm tame pačiame politiniame procese, pripažįsti, kad kiši pirštus, tai ir kritikuoti taip aršiai Vyriausybės ir Seimo, kaip anksčiau, taip pat neišeina.
Vietoje kritikos reformoms, kurių nėra arba kurios yra tik reformų šešėlis – akcentai, kaip mums reikia prioritetizuoti švietimą, investuoti į jį. Vienintelis aštresnis sakinys – negebėjimas tarp Ūkio ir Švietimo ministerijų pasidalinti inovacijoms skirtų pinigų.
Bet visais atvejais dėl reformų, jei šis metinis pranešimas būtų rašytas pernai ar užpernai, būtų labai aiškiai pasakyta, kas stovi už šių dalybų ir kodėl ši neva reformatoriška S. Skvernelio Vyriausybė yra tiesiog neįgali.
Taikos balandis, paleistas iš Daukanto rūmų, grįžo raudona gelėle snape atgal.
Šie vyrai supranta, kad nauji tyrimai, apie kuriuos kalba R. Karbauskis, jau gali būti skausmingi ne tik D. Grybauskaitei ir konservatoriams. Jie bus skausmingi G. Kirkilo partijai ir netgi S. Skvernelio Vyriausybei ir jo aplinkai, nes juk reikalų tvarkymas „Neregėtoje Lietuvoje“ nesustojo net vykstant tyrimui ir ko negali nupirkti pinigai, gali nupirkti labai dideli pinigai.
R. Karbauskis? O R. Karbauskis dirba rinkimams. Kalbėti apie tyrimų komisijas ir kaip jų išsigando, taip pat gerai.
Ar galėjo būti kitokie D. Grybauskaitės priešpaskutiniai ir ypač paskutinieji metai?
Ir manau, kad čia yra esminis jos šiųmečio pranešimo sakinys. Ne, ne sujudinimas yra svarbiausia. Ir ne „Neregėta Lietuva“ – šiaip išties labai tikslus apibūdinimas. Esmė yra kitur. Esmė, kad šis D. Grybauskaitės Metinis pranešimas yra ne apie tai, ką ji iš tiesų galvoja, žino, jaučia ir nori pasakyti žmonėms.
D.Grybauskaitei „Neregėta Lietuva“ atsivėrė ne dabar. Ji žinojo ją esant, ji matė ir joje kūrė scenarijus. Bet žmonės tik įtarė, kas vyksta toje tikrojoje Lietuvoje. Juk yra skirtumas tarp „žinai“ ir „jauti“. Žmonės jautė, bet nežinojo. Ir niekas jiems atvirai nepasakė. Užuominos, nurodymai, pakuždėjimai nėra atviras kalbėjimas.
Taip, „Neregėta Lietuva“ atsivėrė, bet jei nebūtų buvę prezidentės laiškų E.Masiuliui, „Neregėta Lietuva“ būtų prezidentės autoriteto gelbėjimosi liemenė.
Ir tik dabar, tik dabar partijos, D. Grybauskaitės akimis, tapo demokratijos atramomis, nors jei beveik dešimt metų nebūtų pliekiamos, o žmonės nebūtų raginami rinktis pseudo darinių ir nepartinių, gal ir oligarchinei partijai su R. Karbauskiu priešaky nebūtų taip plačiai atsivėrę vartai per anuos Seimo rinkimus.
Tai kokia „Neregėta Lietuva“ atsivėrė D. Grybauskaitei prieš akis, kai teisėsauga sujudino tuos vandenis. Ar ta pati ar dar kitokia?
Bet gal kitaip ir negali prezidentai kalbėti? Nuoširdumas ir sąžiningumas niekada nebuvo Valdo Adamkaus stiprybė taip pat.
Skirtumas tik tas, kad laiškus rašydavo ne V. Adamkus, o jo patarėjai ir prezidentas likdavo išvis nežinioje, kas buvo parašyta jo vardu. Gal ir negali kitokie būti šalies vadovai, kai jie ateina į rūmus be nieko – be komandos, be žmonių, be partijų užnugario, kai lūkesčiai milžiniški, o rankos trumpos. Ir kad išgyventumei ar buvimas bent turėtų kažkokią prasmę, reikia skaldyti ir valdyti.
Jūs manote, kad jau viską matėte. Ne, pasirodo, čia ne baisaus sapno pabaiga.
Viskas tik prasideda, ir aš, be abejo, kalbu apie filosofo Arvydo Juozaičio planus būti kandidatu 2019 metų prezidento rinkimuose. Norisi užsimerkti ir trintis akis, nes prieš akis kyla kraupūs paveikslai.
Purvinoje kūdroje suburbuliavo maurai ir iš vandens iškilo žolėmis aplipęs skenduolis pamėlusiomis lūpomis, vartantis zombio akis ir makabriškai juokdamasis. Ne, taip nebuvo, bet čia aš tiesiog taip regėjau.
O skenduoliui įkandin, taip pat kvatodami ir leisdami iš žabtų burbulus, pradėjo ropoti visokie gyviai, kuriuos visi galvojo esant išnykusius ar tik Viduramžių graviūrose išgalvotus. Uodeguoti, ilgais dantimis, gauruotomis ausimis ir su pelekais.
Filosofas išniro iš mano jaunystės prisiminimų kaip nelabai stabilus ir gana impulsyvus, ir tuo pačiu visiškai neracionalus, vienas Lietuvos Persitvarkymo Sąjūdžio įkūrėjų.
Tai buvo beprotybės – arba bent jau keistumo – kupini laikai. Aš buvau labai jaunas, bet tais laikais nebuvo lengvai prieinamų stiprių narkotikų, todėl viską atsimenu.
Vienas teatro veikėjas, tapęs politiku, šaukė, kad skelbia savo sodo namelį ir sklypą aplink jį nebranduoline zona. Visi plojo – gera mintis. Kitas filosofas aiškino, kad negalima lietuviams leisti niekur po pasaulį važinėti, kol jie dar neaplankė kiekvieno kaimo ir miestelio Tėvynėje.
Dar kitas, traumuotas patirčių sovietų kalėjimuose, norėjo, kad laisva Lietuva padarytų tvarką, pagal kurią lietuviai galėtų užsienin važinėti tik pagal leidimus, išvykimo vizas, „kad negastroliuotų visi, kur kas užsimanę“.
Gal jūs neprisimenate, bet buvo ir pasiūlymų Lietuvos Respublikos pasuose ne tik lietuviškai, bet ir rusiškai rašyti, kad Rusijoje mus geriau priimtų.
Keistos tetos pūkinėmis skaromis buvo sugalvojusios „tautinės mokyklos“ koncepciją, kurios niekas nesuprato, tik buvo akivaizdu, kad čia tas pats, kaip sugalvoti tautinę matematiką, tautinę chemiją arba tautinius fizikos dėsnius.
Čia aš kalbu ne apie kokius nors hospitalizuotus ligonius, o apie asmenis, kurie turėjo įtaką ir užimdavo postus, kai kada ir įtakingus.
Iš tų laikų mes turime užsilikusius įstatymus, pagal kuriuos lietuvius galima bausti už tai, kaip jie kalba savo kalba – čia tas pats, kas nustatyti valstybinio dainavimo įstatymą ir bausti tuos, kas viešai dainuodamas nusidainuoja, arba valstybinį prausimosi įstatymą, ir skirti bausmes blogai nusimuilavusiems.
Iš tos beprotybės laikų liko idiotiška tvarka, kai ne visos lotyniško raidyno raidės, tikusios Biblijos vertimui į lotynų kalbą, tikusios Martynui Mažvydui ir Jonui Basanavičiui, tinka pavardėms. Iš tų laikų ateina tebegaliojantys pitekantropų įstatymai, pagal kuriuos galima autobuso savininką bausti už tai, kad jis kita kalba parašo ant autobuso, kur važiuoja.
Labai norėtųsi įsivaizduoti, kad tai praeitis ir kad visus paklaikėlius iš anų laikų jau Dievulis pasikvietė pas save, tačiau bergždžios yra tokios viltys ir tušti jūsų sapnai, nes vurdalakai ir zombiai vėl ateina pas jus. Ir pas mane irgi.
Visa programa keliais sakiniais išguldoma: jokios globalios Lietuvos, užsidarome savo tautinėje išvietėje ir drožiame šaukštus iš medžio. Urvinis patriotizmas, izoliavimasis ir tamsybė. Naujieji viduramžiai.
Kolūkiečiai, kurie dabar valdžioje užsiiminėja draudimais, jums tuoj pasirodys kaip progresyvūs palyginti su tuo, kas ateina dabar.
Bukiausiai ir tamsiausiai rinkėjų daliai reikia jų vertos kaliausės: ne juokdario, o nykaus tragiko, ašarojančio Arlekino ir parūdijusiais šarvais klebenančio Don Kichoto, dudenančio niūrias pranašystes balsu lyg iš po grabo lentos.
Ir pagaliau toks atsirado. Arvydas Juozaitis ateina gyvųjų ir mirusiųjų gelbėti.
Visi kiti geriausieji užimti, todėl mums reikia nestandartinio sprendimo: pilotas buvo, suvirintojas buvo, dabar laikas plaukikui ir dramaturgui.
Man tai primena filmą. Prietema, pustuštis namas, daugelis išvažiavę ir kvepia vaiduoklių šalčiu. Ša! Laiptinėje girdėti sunkūs žingsniai, švokščiantis astmatiko kvėpavimas, ir į sieną pradeda krapštytis nagais, kaip kraupiose senose vokiečių romantikų rašytojų knygose, sužeistas žvėris.
Jis niekada nebuvo iškeliavęs į aną pasaulį.
„Žymūs visuomenės veikėjai“, kviečiantys Arvydą Juozaitį kandidatuoti ir išsaugoti Lietuvą (kaip sakoma, plačiai žinomi siauruose ratuose), yra pernelyg komiški ir apgailėtini, kad kiekvieną atskirai aptarinėtum.
Rašytojai, kurių knygas paskutinį kartą pirko prieš trisdešimt metų, istorikai, kurie tegauna dėstyti Rūtos Janutienės laidose labai specifinei auditorijai, nemokančiai persijungti kanalo, violetinio patvorio aktoriai bei kultūros veikėjai, tebegyvenantys prisiminimais apie tai, kaip juos mylėjo visa buvusioji Sovietų Sąjunga – lyg žiūrėtum labai seną serialą su labai bloga vaidyba, ir staiga suprastum – taip, yra priežasčių, kodėl tą serialą nustojo filmuoti ir rodyti jau prieš du dešimtmečius.
Žmonės, kuriems patinka šis liūdnas klojimo teatras, būtent todėl ir myli tuos vargetas: ir iš gailesčio, ir iš džiaugsmo, kad šie ne per daug protingi.
Arvydas Juozaitis užims vyriausiojo vargdienio ir nuskriaustojo vaidmenį: tokią liūdną veido išraišką ir tokį laidotuvių vedėjo balsą iki jo buvo ištobulinęs tik Rolandas Paksas. Kalbant poezijos kalba, „rymo ramunėlė rudenio arimuos“. Vieniša gėlelė, kurią draskys ir laužys viesulai. Nuskriaustai rinkėjų daliai kaip tik tokio ir reikia.
Kiekviena maisto prekių parduotuvė, pigi ar prabangi, visada turi apatinėje lentynoje pačių blogiausių gėrimų, klaikių birzgalų plastikiniuose buteliuose rinktinei publikai iš gyvenimo dugno.
Taip ir apatinei rinkėjų lentynai reikia savo lyderio, ir jie dabar jį gavo.
Galėsime dabar daug mėnesių kraupti nuo primityvios retorikos – bus nesibaigiančios šiaudinių patriotų Užgavėnės su iškamšų deginimu.
Tai nieko baisaus. Bus blogiau, jei visa tai patiks ne tik apatinės lentynos gyventojams, bet ir kiti rinkėjai eis ir balsuos už liūdnąjį politikos zombį – iš paikumo, avantiūrizmo arba lietuviško abejingumo savo pačių likimui. Esu gyvas viltimi, kad taip blogai mes dar nenusipelnėme.
Pirmoje dalyje aptarėme pirmuosius penkis dalykus. Su tomis nesąmonėmis jūs nesutikote, o mane, neva tai jų idėjinį autorių, sudėjote į šuns dienas.
Priminsiu, kad kalbėjome apie tai, kad didžioji dalis žmonių klysta, kad nesate savo likimo kalvis, kad brangiausio dalyko, kurį turite – laiko – labiausiai nevertinate, kad nėra vien tik gerų ir vien tik blogų žmonių, ir, galiausiai, kad gyvenimas yra prasmingas, nežiūrint jo baigtinumo. Štai likę kiti penki.
6. Visus žmones vienija garbės, žinomumo ir pripažinimo troškimas.
Vienų jis silpnesnis, kitų stipresnis, kai kurie jie netgi neigia, bet giliai kažkuriame savicenzūros užspaustoje sąmonės kertelėje net pats didžiausias atsiskyrėlis vienuolis nori pakliūti ant žurnalo viršelio. Tegu ir skirto vienuoliams atsiskyrėliams.
Net ir skirto vienuoliams atsiskyrėliams. Kuo žmonės kvailesni, kuo jie labiau nedėkingi, tuo karščiau dega jų troškimas būti garbinamiems. Ypač nori būti ant rankų nešiojami neturintys nei idėjų, nei kompetencijos, nei galimybių tas idėjas įgyvendinti.
Likimo kalvystės idėjos ironija čia pasireiškia tuo, kad daugybė pranašesnių už anuos žmonių pasistengia viską surėdyti taip, kad viršelių žmonės atsiduria garbinamųjų ir šlovinamųjų pozicijose būtent todėl, kad yra kvaili, pasipūtę, manantys, kad yra savo likimo kalviai ir dėl to nematantys, kad atlieka net ir ne pagrindinius vaidmenis Mapetų seriale.
Ir tik labai nedaugelis gėrisi režisieriaus darbu – varomu ta pačia pripažinimo jėga, bet subtilia ir beveik nematoma viešos maikių ir triusikų parodos vitrinose. Stiprus ir tikras lyderis tas, kuriuo tiki ir seka tiek retai klystanti mažuma, tiek ir beveik nuolat – dauguma.
Stiprus ir tikras lyderis keičia pasaulį ir daro jį geresne, gražesne, visai žmonijai tinkamesne vieta gyventi.
Stiprus ir tikras lyderis gali duonos kepalu pamaitinti pasaulį, būti vienu iš penkių gerųjų imperatorių, sujungti Baltiją su Juodąja jūra, bet tik dėl to paties visus žmones vienijančio nenumaldomo šlovės ir garbės poreikio.
7. Dievo nėra, bet kažkuo būtina tikėti.
Aš suprantu, kaip šis teiginys, ypač jo pirmoji dalis, gali jus piktinti. Nuoširdžiai apgailestauju, kad taip yra, bet Dievo, visagalės ir viską matančios būtybės, kuriai nors mažytę dalelę rūpėtų jūsų buvimas, paprasčiausiai nėra.
Pasinaudosiu ne visai gražiu triuku, bet ne šventieji puodus lipdo: „S. A. kaltinamas tuo, kad 2012 metų lapkritį, pasilikęs prižiūrėti bičiulės vienerių metų mergaitę, tyčia ne mažiau kaip 28 kartus sudavė jai į galvą, suspaudė bei sulaužė rankas ir kojas <...>“. Norite dar, ar jau šiek tiek įtikinau? Kuo taip jau ypatingai nusidėjo metų mergytės siela?
Sakote, yra Dievo planas? Atleiskit, bet tada man nereikia dievo, kuris, tokiu atveju, greičiausiai, yra psichopatas.
Liūdnoka, kad visais laikais visos religijos dievus pasitelkė kaip rimbą valdyti tamsią, neišsilavinusią, apsiblaususia sąmone minią.
Iš kitos pusės, žmogui, kuris nuo gimimo gyvena kančioje ir netektyje, būtina viltis, kurią suteikia tikėjimas kažkuo. Tikėjimas, kuris nukritus jus stebuklingai pakelia.
Tikėjimas, kad stebuklai vyksta kasdien, kad jie visai šalia mūsų. Ir jie, tie stebuklai, iš tiesų visai šalia mūsų – tereikia tik kasdien apkabinti tuos, kuriuos mylit, pašiaušt vaikui plaukus ir būti jam tuo tėčiu ar mama, kuris nereikalauja, kuris suranda laiko, net jei jo neturi, kuris nebaudžia už tai, kad vaikas nori būti vaiku.
Stebuklas yra sugebėti nepykti ir atleisti tiems, kurie jus įskaudino ir įžeidė, sustoti, kai norisi išrėkti į veidą – idiote, tu!, – džiaugtis vandens lašu, nesikrimsti dėl menkniekių, nors galbūt jie atrodo pasaulio pabaiga.
Nors gal šią akimirką būtent jie ir yra pasaulio pabaiga. Jums. Didžiausias stebuklas yra žinoti, kad visada viskam yra pabaiga, nes viskas šiame gyvenime laikina ir praeina, bet kartu tikėti, kad visada po to seka pradžia.
Tiesa yra tai, kuo tiki, net jei tiki visagale ir viską matančia būtybe.
8. Kuo sąmoningesnis esate, tuo liūdnesnis tampate.
Čia iš dalies guodžia tik viena, kad daugelio žmonių sąmoningumas yra labai ribotas, jie tuo visiškai patenkinti ir, svarbiausia, dėl to jaučiasi ramūs ir netrikdomi aplink vykstančių negandų.
„Verkiantis“ filosofas Herakleitas, prieš pustrečio tūkstantmečio supratęs, koks nepakeliamai nykus yra daugumos žmonių vidinis pasaulis ir vos šviečiantis jų sąmonės spindulėlis, trankėsi basas, nuskuręs, pusbadis ir visiškai paklaikęs iš nevilties po išdegintas Graikijos kalvastepes ir nenumaldomai raudojo.
Sielvartas prislėgė jį supratus, kad nuo visų gyvų Žemės organizmų skiriamės tuo, kad turime sąmonę ir savimonę, bet jomis vengiame naudotis – vyksta nepertraukiami karai, žudomi vos gimę kūdikiai, o save valdyti patikime tironams, silpnavaliams ar emdžiboltikams.
O kur dar vergai demokratijoje, vagystės, aplinkinių vertinimas pagal užimamas pareigas, lytį ar turtą, dievų mitas, Saulė užges, ir vėl baigėsi – kam eilė subėgiot?
Ir vykstant šitiems visiems baisiems dalykams, kurių priežastimi, visų pirma, yra pats žmogus, tas pats žmogus dėl to yra dažniausiai visai laimingas. O jei bandome plėsti žmogaus sąmoningumą jį mokydami, parodydami įvykių priežastis ir pasekmes, skirtingų žmonių panašumą, dorybių privalumus, nesibaigiančią visko kaitą, darome tokį mokinį vis liūdnesniu – staiga praregėjus ir išvydus minios žmogaus ribotumą, savanaudiškumą ir tuštumą, sąmoningąjį apima begalinis liūdesys, nes tuo pačiu jis nori viską pakeisti ir kartu puikiai suvokia, jog per savo gyvenimą nieko pakeisti negali, tik patį save.
9. Niekada neateis ta diena, kai jūs pagaliau darysite tik tai, ką norite.
Daugelis iš jūsų galvoja maždaug taip ar panašiai – dar padirbsiu, dar truputį padarysiu tą ir aną, šiek tiek dar pasistengsiu, va dar truputėlį, gal dar, tada uždirbsiu daugiau, dar daugiau, dabar jau visai daug, uždirbsiu visus pinigus ir tada tai jau pailsėsiu – darysiu tik tai, ką noriu, ir nieko daugiau. Sunku patikėti, kad taip save bando motyvuoti Protingas Žmogus, bet taip jau yra, kad dažniausiai tikime visiškai nerealiais dalykais (žr. Nr.7) ir atsisakome pripažinti, kas iš tiesų yra šalia mūsų, ypač, jei tą darome mes patys.
Jau sakiau, kad reikia vertinti brangiausią, ką turime – laiką, kiekvieną dieną stengtis gyventi taip, lyg naktį mirtume, ir atsisakyti paikos minties, kad esame savo likimo kalviai. Jeigu norite, kad kada nors ateitų diena, kai jūs imsite daryti viską, ką norite, ir tik tai, nieko daugiau, tai pradėkite nuo rytojaus.
Ne, geriau nuo šiandienos. Nuo dabar. Kol dar neištiko infarktas ar staigus depresijos antpuolis. Nepavyko?
Tai tada susiraskite tokią vietą, kur nors trumpam jaustumėtės gerai. Tokį užsiėmimą, kuriame dingtų laiko pojūtis. Geriau jau po kelias valandas ar tegu ir minutes kasdien nei niekada – niekada.
10. Didžiajai daliai žmonių yra visiškai nusispjauti į jūsų svajones.
P.S. „Kaipgi svarbu, kas ką padarė! Juk tie patys veiksmai, priklausomai nuo to, kas juos atliko – garsūs ar nežinomi asmenys – yra arba iškeliami į aukštybes, arba visai nutylimi.“ Gajus Plinijus Jaunesnysis
„Kai kurie verslininkai tiki tvirto rankos paspaudimo galia. Aš – ne. Tai – labai bloga tradicija. Yra mediciniškai įrodyta, jog rankos paspaudimo metu plinta bakterijos“,– taip savo 2004 metų knygoje rašė Donaldas Trumpas.
Įdėjęs daug asmeninių pastangų, Trumpas pasiekė savo, nors dar prieš kelis mėnesius vadino Kim Jong Uną „mažu raketžmogiu“ ir grasino panaudoti visą JAV karinį arsenalą. Šį sykį jis buvo apibūdintas kaip „talentingas“ ir „mylintis savo šalį“ lyderis.
Pats susitikimas, o taip pat šilti žodžiai ir patapšnojimai per petį pavertė Kim Jong Uną tarptautinės žiniasklaidos žvaigžde.
Jam einant pro minią žmonių, pasigirstantys šūksniai priminė pop scenos ar sporto pasaulio įžymybės sutiktuves; faktas, jog tai buvo Orwello romanų antiutopiniais motyvais sukurtos totalitarinės valstybės, tebeturinčios veikiančias koncentracijos stovyklas, vadas, liko paraštėse.
Tiesa, būtų buvę naivu tikėtis, jog po tokių amerikietiškus kalnelius primenančių santykių svyravimų Trumpas nepasidžiaugs akimirka, kuri įeis į pasaulio diplomatijos istoriją.
„Tikiuosi, padarėte nuotrauką, kurioje atrodome gražūs ir liekni“,– praeidamas šyptelėjo žurnalistams JAV lyderis, čia pat iššaukdamas kritiką, jog impozantiška forma jam svarbiau už turinį.
Trumpas susitikimą su Kim Jong Unu pristatė kaip didelį užsienio politikos laimėjimą. Sunku paneigti, jog bet kada įsiplieksti galinčio karo keliama įtampa regione šiek tiek atslūgo – o tai yra savaime pozityvu.
Tą iliustruoja ir pasirašytas bendras JAV ir Šiaurės Korėjos dokumentas, kuriame abstrakčiai kalbama apie denuklearizaciją bei taikių santykių palaikymą. Nors tokios frazės skamba gražiai, jas galima aptikti ir keliolikoje ankstesnių dokumentų, kuriuos pasirašė Šiaurės Korėjos lyderiai. Jų įgyvendinimo rezultatas buvo vienas ir tas pats – niekinis.
Todėl skeptikai suskubs teigti, kad JAV šiame susitikime davė Šiaurės Korėjai daugiau, nei gavo mainais.
Tiesa, to nereikėtų sureikšminti, mat totali viešosios erdvės kontrolė Šiaurės Korėjoje leidžia manipuliuoti realybe, kad ir kokia ji būtų. Juk šios šalies futbolininkai net pasaulio futbolo čempionate, anot vietos spaudos, pasirodė daug geriau, nei iš tiesų.
Trumpas karines amerikiečių operacijas pavadino ne tik itin brangiu dalyku, bet ir „provokatyviais veiksmais“, kurie neleidžia pasiekti geresnių santykių su kitomis šalimis.
Pietų Korėjos atstovams šie Trumpo karinės strategijos viražai, panašu, buvo šiek tiek netikėti. Nors šiltėjančių santykių su kaimyne euforija nustelbs tolimos perspektyvos geopolitinius svarstymus, ilgainiui tai gali pakeisti galios balansą regione.
Be to, ganėtinai staigūs Trumpo manevrai sudaro prielaidas bent jau svarstyti, jog pozicijos sąjungininkų atžvilgiu gali kisti ne tik Azijoje, bet ir kitur – pavyzdžiui, Rusijos kaimynystėje.
Tad šis susitikimas veikiau yra daug klaustukų paliekančio ilgo kelio pradžia, o ne esminių pokyčių įtvirtinimas. JAV ir Šiaurės Korėjos atstovai netrukus sės prie derybų stalo kalbėtis apie detales, kurios ir yra esmė. Kaip užtikrinti, kad Šiaurės Korėja tikrai atsisako branduolinio ginklo?
Kiek šių ginklų ji apskritai turi? Kas bus tie stebėtojai, kurie garantuos, kad nėra nukrypstama nuo būsimojo susitarimo reikalavimų? Tikėtina, jog procesas truks ne vienerius metus, per kuriuos gali būti ir pakylimų, ir nuosmukių.
Derybos vyksta, ir tai savaime yra nebloga pradžia, bet nežinia, ar ateities istorikai šį įvykį vertins kaip istorinę naujos taikos pradžią, ar naivios politikos nulemtą nesėkmę.
Galime neabejoti tik tuo, kad Trumpo administracijai Šiaurės Korėja išliks kertiniu prioritetu, galimai nulemsiančiu visą prezidentavimo užsienio politikos vertinimą. Kaip toje pačioje knygoje rašė Trumpas, dažniausiai skirtumą tarp sėkmės ir pralaimėjimo lemia beribis atkaklumas.
Jau kurį laiką svarstoma rengti referendumą dėl dvigubos pilietybės, siekiant pakeisti Konstitucijos pastraipą, kuri nurodo, kad „išskyrus įstatymo numatytus atskirus atvejus, niekas negali būti kartu Lietuvos respublikos ir kitos valstybės pilietis.“
Valdantieji yra registravę pataisą, pagal kurią Konstitucijos pirmojo skirsnio straipsniui dėl pilietybės pakeisti užtektų daugiau kaip pusės dalyvavusių, bet ne mažiau trečdalio visų rinkėjų balsų „už“.
Pasiūlymas yra kontroversiškas, nes, kaip pažymi Seimo pirmininkas Viktoras Pranckietis, sumažinus reikalavimus referendumui kyla grėsmė, kad „paskui neatsirastų palengvinto kelio keisti kitas mūsų esmines vertybes Konstitucijoje.“
Vis dėlto, jis siūlo svarstyti pokyčius. Sunku jam nepritarti.
Pakitus aplinkybėmis, gali atsirasti priežasčių Konstitucijai keisti. Rengiant ir priimant Konstituciją 1991–1992 m., tvyrojo nuogąstavimui, kad, įteisinus dvigubą pilietybę ir Lietuvos rusams įgijus Rusijos pilietybę, Kremlius galėtų kištis į Lietuvos vidaus reikalus, esą gindamas ne tik savo tautiečių, bet ir savo piliečių interesus.
Tuo metu į išeivius buvo žiūrima skeptiškai, jų nebuvo tiek daug, jie kalbėjo su akcentu, jie nebuvo laikomi „patriotais“.
Dar vyravo komunistų primesta prielaida, jog visi tikri lietuviai gyveno sovietų Lietuvoje, o išeiviai buvo tautos atplaišos, kurie tarnavo svetimoms šalims.
Prisimenu, kaip V. Landsbergis man aiškino, kad išeiviai neturėjo jokio pagrindo priimti kitos šalies pilietybės, užmiršdamas, kad nebūdami piliečiais jie nebūtų galėję daryti spaudimo JAV politikams palaikyti Lietuvos laisvės bylą.
Juk kam kongresmenams klausytis žmonių, kurie net nesiteikia dalyvauti JAV politiniame gyvenime?
Padėtis dabar kita. Tiesa, neišnyko, gal net padidėjo tikimybė, kad Maskva savo piliečių gynimo dingstimi kištųsi į Lietuvos reikalus.
Antra vertus, masinė migracija, Lietuvos „tuštėjimas“ sukelia pagrindinį pavojų tautos egzistencijai. Svarbu palaikyti ryšius su išvykusiaisiais, sudaryti sąlygas, kurios skatintų juos sugrįžti arba bent nenusigręžti nuo Lietuvos.
Užsienyje gyvenantys lietuviai nebėra egzotiški keistuoliai, sovietų propagandos buržuaziniai nacionalistai, bet seserys, broliai, dėdės ir pusseserės. Migracija yra paveikusi bene kiekvieną šeimą.
Tikiu, kad dvigubos pilietybės klausimą svarstys ne tik Seimas, bet ir visa pilietinė visuomenė. Tai liečia mus visus, ne tik profesionalius politikus. Ta pačia proga turėtume pagalvoti, ar nereikėtų keisti nuostatų dėl referendumų apskritai.
Ne paslaptis, kad valdžia į juos žiūri labai įtariai, tad keliami aukšti reikalavimai, siekiant surengti referendumą.
Reikia surinkti 300 000 balsuoti galinčių parašų, taigi pasirašyti turi kas septintas ar kas aštuntas Lietuvos pilietis, beveik neįveikiama kartelė. Danija turi beveik šešis milijonus gyventojų, bet referendumui reikia tik 50 tūkst. parašų. Šveicarijoje gyvena apie 8,5 milijonai žmonių, referendumo rengėjai turi surinkti 100 tūkst. parašų.
Šveicarija yra bene didžiausia referendumo entuziastė, pasitiki savo piliečių sveiku protu, leidžia jiems tarti žodį net sudėtingiausiais klausimais. Antai sekmadienį šveicarai balsavo dėl draudimo komerciniams bankams vykdyti pinigų emisiją, suteikiant tik Šveicarijos Nacionaliniam bankui teisę leisti tiek popierinius, tiek elektroninius pinigus.
Trys ketvirtadaliai šveicarų nepritarė siūlymui. Šiomis dienomis Danijoje surinkta pakankamai parašų referendumui, kuris draustų apipjaustyti mažus berniukus. Parlamentas dar turi pritarti referendumui ir vargu, ar jis tai darys, nors apklausos rodo, jog danų dauguma pritaria apipjaustymo draudimui.
Dėl politinio korektiškumo, korupcijos ir įvairių kitų priežasčių politikai gali vengti svarstyti opiausius klausimus.
Pasak šalininkų, referendumai kartais yra vienintelė priemonė, kuri suteikia piliečiams teisę pasisakyti jiems rūpimais klausimais bei priverčia politikus priimti vienokį ar kitokį sprendimą. Vox populi nėra vox Dei. Liaudis gali klysti, ką parodė Brexit. Nemažai Europos šalių kritiškai vertina referendumus.
Didžioje Britanijoje buvo surengti mažiau negu penki nacionaliniai referendumai, Švedijoje tik šeši referendumai – paskutinis dėl narystės ES 2003 m. – ir visi buvo patariamieji. Europos sąjunga (ES) nemėgsta referendumų, nes gyventojai dažnai atmeta Briuselio pasiūlymus.
Prancūzijos ir Nyderlandų rinkėjai pasisakė prieš peršamą ES Konstituciją, tad reikėjo jos atsisakyti. Airija iš pradžių atmetė Lisabonos sutartį, nors pritarė per antrąjį referendumą. Kritikams tai esą rodė pilietinės brandos stoką.
Bet galima kitaip suprasti šių referendumų rezultatus, būtent, kad piliečiai jaučia, jog savo pasitarimuose Briuselis nepaiso jų nuomonės, tad jie savo nepasitenkinimą išreiškia balsuodami prieš kertinius ES projektus, taigi, prieš pačią ES.
Deja, Briuselis nepasimokė iš referendumų, nelaikė jų pavojaus signalais, kurie išreiškė nedviprasmišką nusivylimą ES veikla.
Politikai visais būdais stengėsi demonizuoti referendumo rengėjus, aiškino, kad rinkėjai nesubrendę „runkeliai“, lengvai paveikiami demagogų, valstybės ir kitų priešų, tad negalima leisti jiems tarti galutino žodžio šiuo klausimu.
Be to, žmonės nėra akli, į valdžios nepasitikėjimą jie atsakys savo nepasitikėjimu ir abejingumu, o tai silpnins valstybės pamatus, kurių vardan priešinamasi referendumams. 300 000 parašų kartelę reiktų sumažinti, tad leisti žmonėms pasisakyti.
Gal tada bus įvesti progresiniai mokesčiai, užtikrinami kiti žingsniai, kurie mažintų socialinę atskirtį.
Birželio 8-9 dienomis Kanadoje vykęs kasmetinis Didžiojo septyneto vadovų (G-7) susitikimas dar kartą aiškiai parodė, kaip skiriasi JAV prezidento Donaldo Trumpo ir pagrindinių Amerikos sąjungininkių požiūriai į svarbiausius pasaulio reikalus ir jų sprendimą.
D. Trumpo pasisakymai susitikimo metu bei netikėtas jo paramos bendram G-7 pareiškimui atšaukimas – kaip įprasta, praneštas tviterio žinute – anksčiau išvykus iš susitikimo iliustruoja šio prezidento nuostatas, kurios ne tik skiriasi nuo pagrindinių JAV sąjungininkių pozicijų, bet ir nuo visą pokario laikotarpį vykdytos JAV politikos, nepriklausomai nuo prezidentų partinės priklausomybės.
Kad ji ypač naudinga dėl konkurencijos ir iš jos kylančio spaudimo efektyvumui, inovacijoms ir geresniam kainos ir kokybės santykiui vartotojams, kurį sukuria prekių ir paslaugų importas.
Atrodo, jog kitų Didžiojo septyneto šalių vadovai vėl mėgino D. Trumpą įtikinti, kad JAV taip pat laimi iš dalyvavimo tarptautinėje prekyboje ir kad Amerikos nustatyti importo muitai plienui ir aliuminiui bei svarstomi importo muitui automobiliams bus žalingi patiems amerikiečiams.
Didžiojo septyneto paskelbtas tekstas taip pat įvardina klausimus, kuriais JAV ir likusio šešeto pozicijos išsiskiria.
Tai labiausiai matyti klimato kaitos klausimais.
Tai rodo, kad D. Trumpo siūlymas pakviesti Rusiją sugrįžti į šio formato susitikimus nesusilaukė kitų pritarimo.
Tiesa, naujasis Italijos premjeras tviterio žinute išreiškė paramą D. Trumpo siūlymui pakviesti Rusiją prisijungti prie Didžiųjų valstybių susitikimų.
Tačiau, kaip pastebėjo kiti susitikimo dalyviai, Italijos premjeras stengėsi įtikinti kitų ES šalių vadovus, jog laikosi bendros pozicijos svarstomais klausimais.
Kaip tik šiuo požiūriu labiausiai išryškėjo takoskyra tarp JAV ir likusio šešeto ir tai matoma ne tiek paskelbtame tekste, kiek D. Trumpui paskelbus apie paramos jam atšaukimą.
Bet kokiu atveju, toks sprendimas rodo, jog D. Trumpo elgesys yra neprognozuojamas ir nepraėjus nė parai jis gali persigalvoti dėl to, ką sutarė su artimiausiais Amerikos sąjungininkais.
D. Trumpas įtvirtina savo kaip neprognozuojamo dvišalių sandorių propaguotojo reputaciją, tiesiogiai perkeldamas tokį elgesį iš verslo pasaulio į tarptautinius santykius, kuriuose įprastos kitokios normos.
Be to, anksčiau nei planuota išvykdamas į susitikimą su Šiaurės Korėjos vadovu jis parodė, kad dvišalių sandorių formatas jam svarbesnis, nei pasitarimai su sąjungininkais, kuriuose jis rizikuoja būti izoliuotas. Neatmestina, kad toks netradicinis elgesys priešininkų atžvilgiu gali atnešti netikėtų naudingų rezultatų, nors kol kas tai tėra tik galimybė.
Bet toks elgesys su pagrindiniais sąjungininkais sunkiai pateisinamas.
Kol kas JAV sprendimai dėl pajėgų ir finansų skyrimo Europos saugumo reikalams rodo, kad NATO įsipareigojimai vertinami rimtai.
Tuo labiau, jog tai ne pirmas jo pasitraukimas iš tarptautinių susitarimų, tik šį kartą jis atšaukė savo paties suderėtą tekstą.
Įdomu ir tai, jog D. Trumpas taip irzliai sureagavo į Kanados premjero J. Trudeau pareiškimą, nors pastarasis pasielgė visiškai taip pat, kaip nuo savo kadencijos pradžios elgiasi D. Trumpas – išnaudoja susitikimus su užsienio šalių vadovais vidaus politikos tikslais, siekdamas parodyti savo rinkėjams, koks yra „kietas“ gindamas šalies interesus.
Tačiau problemos kyla tada, kai (a) nacionalinių interesų gynimas agresyviai naudojamas vardan trumpalaikių politinių tikslų, t.y. perrinkimo, ir kai (b) pats nacionalinių interesų apibrėžimas yra abejotinas.
Šiuo metu JAV vadovauja žmogus, kurio supratimas apie tai, kas naudingiausia Amerikai, daugelio analitikų nuomone, ilgainiui tik pakenks Amerikos interesams.
Be to, jis iš principo nepasitiki įprastomis nacionalinių interesų derinimo pasaulyje taisyklėmis. Nepaisant šūkio „Amerika pirmiausia“ tokia politika ilgainiui gali atvesti į situaciją „Vieniša Amerika“ ir daug labiau neprognozuojamą pasaulio politiką.
Toks scenarijus daugiausia rizikų kelia mažoms atviroms ekonomikoms, esančioms geopolitiškai sudėtingoje aplinkoje.
Seimo Nacionalinio saugumo ir gynybos komitetas (NSGK) dėl jo narių politinio šališkumo, nekompetencijos ir visų pirma dėl Valstybės saugumo departamento (VSD) vadovų komitetui teiktos medžiagos selektyvumo nesugebėjo atskleisti viso „Rosatom“ įtakos tinklo, o tuo labiau Rusijos strateginių interesų gilumo vykdant Ignalinos atominės elektrinės (IAE) uždarymo darbus.
Apibendrintai skaitytojams pateikiu schemą, apie ryšius, kurie buvo ilgus metus įnirtingai slepiami.
Sekmokas su Švedu meta iššūkį Maskvai
A. Kubilius gindamasis pasakoja tik apie Europos Komisijos atskirų veikėjų šališkumą ir taip bando paaiškinti kodėl pasidavė „Rosatom“.
Priešingai, tiems, kurie norėjo nusileisti „Rosatom“ ir J. Tamuliui, „europinis spaudimas“ pasitarnavo kaip puiki priedanga jų veiksmams nacionaliniu lygiu.
2011 m. pradžioje dar buvo siekiama nutraukti sutartį su „Nukem“, o 2011 m. pabaigoje, atleidus iš pareigų energetikos viceministrą R. Švedą, buvo sugrįžta prie derybų su „Rosatom“ įmone ir besąlygiškai sutikta dėl viso rangovo pateiktos pretenzijos dėl projekto B2/3/4 dydžio (55 + 17,9 mln. eurų), nors pačios Energetikos ministerijos pasamdyta Londono teisininkų bendrovė nustatė, kad ši suma dvigubai didesnė negu „Nukem“ realiai patirti nuostoliai, todėl jie primygtinai siūlė nesutikti su šia pretenzija ir tokių pinigų nemokėti.
J. Tamulis „Rosatom“ pranešė, kad tiek R. Švedas, tiek IAE vadovas atleisti jo dėka.
Verta pastebėti, kad apskritai tuo metu veikė gudrus principas: valdžia sukuria problemą, J. Tamulis skubiai siūlo sprendimus, derina, vykdo itin svarbias konsultacijas ir sutvarko klausimus. Maža to, J. Tamulis pabrėžė, kad jis vienintelis turi įgaliojimus iš premjero A. Kubiliaus vesti slaptus pokalbius su „Rosatom“ šia tema.
Apie J. Tamulio įtaką šiems procesams disponuoja informacija ir VSD. Ne vienas buvęs energetikos ministras bandė VSD įspėti dėl jo įtakos aukščiausiems šalies politikams, tačiau jo įtaka išliko viršesnė.
Tai įrodo iš šaltinio gauti ir mano turimi vidinio „Rosatom“ įmonių atsakingų darbuotojų susirašinėjimo dokumentai.
Būtent „Atomstroyeksport“ buvo ir išlieka Astravo AE generalinis rangovas, pasirašius susitarimus 2011 metų lapkritį tarp Rusijos ir Baltarusijos vyriausybių.
Visagino AE ir Astravo AE buvo du konkuruojantys projektai. M. Katkus A.Kubiliaus Vyriausybei pasiūlo savo paslaugas. Nedelsiant paskelbiamas neskaidrus viešasis pirkimas.
VAE iš konkursą laimėjusios įmonės „Viešųjų ryšių partneriai“ pradžioje pirko 0,35 mln. eurų vertės viešinimo paslaugų, tačiau vėliau be konkurso jų nupirko dar už 0,9 mln. eurų.
Konservatoriai dalį paslaugos pirko iš M. Katkaus kuruojamo viešųjų ryšių įmonių klasterio, kurioje dalyvavo ir M. Katkaus įmonė „Viešųjų ryšių partneriai“.
Be to, už valstybinės įmonės VAE lėšas, referendumo viešinimo kampanijoje buvo akcentuojama A. Kubiliaus Vyriausybės nuopelnai energetikos srityje. Kiek rinkiminių išlaidų apmokėta iš VAE lėšų?
Ypač svarbu pastebėti, kad veikdamas tiesioginiame interesų konflikte dėl tamprių asmeninių ryšių su M. Katkumi, šio veikėjo ryšius su „Rosatom“ nuo Seimo NSGK nuslėpė VSD direktoriaus pavaduotojas Kęstutis Budrys, kurio žmona dvylika metų užėmė įvairias atsakingas ir gerai apmokamas pareigas „MG Baltic“ koncerno įmonėse, paskutiniais metais buvo bene svarbiausios „MG Baltic“ atšakų – „MV Group“ (priklauso visos alkoholio pramonės gamyklos, didmeninė prekyba alkoholiu etc.) korporatyvinių reikalų direktore.
Pats K. Budrys dalyvaudavo koncerno vadovybės baliuose iš kur tuometį prezidentės patarėją nacionaliniam saugumui, gerokai pasivaišinusį, tekdavo ir „išnešti“.
Vienas iš kaltinimų R. Kurlianskiui Vilniaus apygardos teisme, kad jis apie tai kalbėjosi su tuomečiu vienu Darbo partijos lyderių V. Gapšiu. Šį epizodą nagrinėja teismas.
Tačiau kodėl Seimo NSGK ir VSD nekalba apie tai, o kas vis dėlto laimėjo B19/2 projektą, kai R. Kurlianskio veiklą paralyžiavo teisinės problemos ir jo kuruojamos statybų įmonės konkursą pralaimėjo? Štai IAE skelbia, kad rugsėjo mėnesį perdavė B19/2 objekto aikštelę ūkio subjektų grupei, į kurią įeina ir UAB „Ekobana“ bei UAB „Vilstata“.
Jis susitiko su UAB Ekobana, susitikimo metu aptarti IAE vykdomi projektai, tarp jų B19/2 ir B25. Pokalbio metu konstatuota, kad nors B19/2 yra mažesnės vertės projektas VNIPIET gali dalį darbų atlikti po UAB „Ekobana“ arba UAB „Sventovis“ priedanga.
Taip pat pokalbio metu su M. Sorokin UAB „Ekobana“ vadovai aptarė dalyvavimą didelės vertės B25 projekte. Siekiant paslėpti Rusijos atominės energetikos sektoriaus dalyvavimą projekte sutarta pasitelkti projektavimo paslaugas energetikos srityje teikiančią „AF-Consult“ bendrovę kaip priedanginį partnerį.
Priminsiu, kad „AF Consult“ yra buvusio prezidentės patarėjo energetikai, o dabar „Lietuvos energijos“ Kogeneracinių jėgainių tarnybos vadovo Nerijaus Rasburskio įsteigta įmonė, kuri neskaidriai gauna milijoninius konsultavimo kontraktus jo kuruojamuose Vilniaus ir Kauno kogeneracininių elektrinių projektuose. Kodėl tai nutyli VSD?
Ar ne dėl N. Rasburskio ir jo steigtos įmonės „AF Consult“ ryšių su VSD valdybos viršininku Roku Petrašiūnu?
Šis atominės elektrinės projektas vystomas gavus Rusijos Federacijos Vyriausybės paskolą. Planuojami du reaktoriai po 2.4 GWe, kurie turėtų pradėti veikti 2023 ir 2024 metais. Tarptautinių organizacijų skaičiavimu šis projektas yra prieštaringas tiek dėl jo saugumo, tiek dėl korupcinio pobūdžio (projekto kaina išpūsta daugiau kaip tris kartus).
Pokalbio su UAB „Ekobana“ metu M. Sorokin savo ruožtu pažadėjo, kad šiai bendrovei suteiks visokeriopą pagalbą ir tarpininkavimą visuose Rusijos vystomuose atominės energetikos projektuose. Ar tokios įmonės atitinka nacionalinio saugumo interesus ir tinkamos vystyti stambiausius IAE projektus?
„Rosatom“ įtaka yra gili ir plati. Apgailėtina, kad Seimo NSGK parlamentinis tyrimas nuėjo lengviausiu keliu – perrašė porą selektyvių pažymų, bet taip ir nesiėmė ištirti kaip nutiko, kad šimtais milijonų eurų iki šiol maitiname Kremliaus statytinius.
„All political careers end in failure“, įžvalgiai sakė Enoch Powell, irgi konservatorius, irgi klasikas. TS-LKD Priežiūros komitetas tikriausiai jo neskaitė, tačiau, jei tikėjosi, kad tai išsipildys jau dabar – klydo. Kelias su Tėvynes Sąjunga baigėsi anksčiau, nei tikėjausi, tačiau politinė veikla dabar suteikia galimybę gyvenime kažką nuveikti.
Buvau konservatoriumi žymiai anksčiau, negu tapau partijos nariu. Turbūt nuo Sąjūdžio laikų niekuo, išskyrus konservatoriumi, nebūčiau galėjęs savęs pavadinti. „Encomium Vytautui Landsbergiui“ – politinį-filosofinį tekstą apie Profesorių, kuris man buvo savotiškas politinės raidos kelrodis, parašiau 1998 metais. Tada buvau tik pradėjęs doktorantūrą Cambridge’e ir bet kokios perspektyvos Lietuvoje buvo visiškai miglotos. Taigi vargu ar kas galėtų mane apkaltinti oportunizmu. O ir į Tėvynės Sąjungą įstojau grįžęs į Lietuvą 1999 metų Kalėdoms – pačiu juodžiausiu partijai laiku, kai neseniai patvirtinta Andriaus Kubiliaus Vyriausybė pradėjo nepopuliarių reformų ir šalies gelbėjimo iš krizės darbus. „Jei reikia kada stoti, tai dabar“, pagalvojau ir nunešiau pareiškimą. Netrukus po Naujųjų buvau priimtas į Vilniaus Senamiesčio skyrių.
Žinoma, skaudina tai, kad galima visą tą darbą ir pastangas nurašyti štai šitaip – vienu mostu, net nebandžius įsiklausyti į paaiškinimus ir sveiko proto argumentus. Nenustebsiu, jeigu taip atsitiks ir kitiems.
Skaudina menkumas ir veidmainystė. Priežiūros komiteto pirmininkas Valdas Benkunskas – kurį dažnai palaikiau ir ne kartą, aukodamas savo reputaciją, gyniau nuo politinių oponentų, – nesugebėjo net paskambinti ir kaip vyras asmeniškai pasakyti. Viskas, ką tepajėgė – liepti sekretorei pasiųsti trijų žodžių SMS.
Šleikštoka būti teisiamam konservatorių moraliniu autoritetu per naktį tapusio Andriaus Navicko, kuris iki šiol nėra viešai atsiprašęs už savo vaidmenį stumiant ir stiprinant „Drąsos kelią“.
Daug kas teiraujasi – ir nesupranta – kas įvyko, kaip demokratiškiausia save vadinanti partija gali „nuteisti“ savo narį, tik politiniam vėjui papūtus, „pagal žiniasklaidoje pasirodžiusius faktus“. Naivoka būtų galvoti, kad sprendimas priimtas dėl to, kas formaliai buvo įvardinta. Komitetas, atrodo, tiesiog pasinaudojo pretekstu atsikratyti neparankiu nariu.
Daug kas teiraujasi, ar liksiu TS-LKD frakcijoje. Priežiūros komitetas, pašalindamas iš partijos, davė daugiau nei aiškią užuominą – tokią „užuominą pliauska per galvą“, kaip sako rusiška patarlė. Logiška, kad jeigu esu nepageidaujamas partijoje, tai frakcijoje – tuo labiau. Nebent kas nors iš esmės pasikeistų.
Kaip minėjau, buvau konservatoriumi seniau, negu tapau partijos nariu, juo buvau visą sąmoningą politinį gyvenimą. Komiteto nuosprendžiu nustojęs būti partijos nariu, nepalioviau būti konservatoriumi. Todėl tos politinės jėgos, kurios dabar pradėjo mane kalbinti prie jų jungtis, gali nesivarginti – neketinu keisti pažiūrų. Partijos organai gali mane išmesti, ji pati gali netgi pasukti į šoną nuo konservatizmo, bet aš pasiliksiu konservatoriumi. Ir manau, kad tęsti šią politinės minties giją nuo to netampa mažiau aktualu ar svarbu.
Netyla diskusijos dėl kogeneracinių jėgainių, kuriose būtų deginamos atliekos, statybų Kaune ir Vilniuje. Tai ilgalaikiai projektai, kurie kainuotų daugiau kaip 500 mln. eurų. Ateityje, plėtojant žiedinės ekonomikos modelį, dalį degiųjų atliekų arba kietojo atgautojo kuro (KAK) būsime priversti keisti kitos rūšies kuru. Todėl natūraliai kyla klausimas: ar verta statyti abi jėgaines?
Skelbiama, kad Vilniaus kogeracinėje jėgainėje planuojama apdoroti iki 160 tūkstančių tonų atliekų per metus iš Vilniaus ir Utenos regionų, o Kauno – apie 200 tūkstančių tonų.
Be to, reikėtų atsižvelgti ir į tai, kad AB „Akmenės cemento“ gamykla žada kasmet sudeginti 100–120 tūkst. tonų sertifikuoto kietojo atgautojo kuro.
Kadangi draudžiama importuoti atliekas, galime teigti, kad užtektų vienos kogeneracinės jėgainės. Todėl kyla svarbus klausimas: kur? Vilniuje ar Kaune?
Kauno kogeneracinei jėgainei suteikta komercinio banko paskola yra 120 mln. eurų.
Šiems sumanymams labai priešinasi abiejų miestų gyventojai, nors ir atliekų vežimas į kitą miestą smarkiai padidintų mokesčius už šiukšlių išvežimą.
Todėl reikėtų svarstyti trečią variantą: kodėl elektrinė negalėtų atsirasti tarp Vilniaus ir Kauno?
Aš manau, yra penkios svarios priežastys:
1. Mokestis už atliekų tvarkymą abiejų miestų gyventojams pabrangtų vienodai.
Tarp Kauno ir Vilniaus yra dvigubai mažesnis atstumas nei tarp Kauno ir Klaipėdos, todėl transportavimo suma siektų apie 210 tūkst. eurų be PVM per metus, to pasekoje išlaidų suma sumažėtų.
2. Vienas iš Kauno kogeneracinės elektrinės statymo tikslų buvo priimti pramonines, statybines atliekas, kurių negalima deginti Vilniaus jėgainėje. Pastačius kogeneracinę elektrinę tarp Vilniaus ir Kauno, vilniečiams šiukšles vežti būtų arčiau ir pigiau.
3. Kauno miesto gyventojai baiminasi, kad kogeneracinė jėgainė gali būti pastatyta, nesilaikant visų saugos reikalavimų ir žymiai padidėtų sunkiojo transporto srautai Ramučiuose (aplinkiniame rajone).
4. Jau dabar spėjama, kad, pritrūkus atliekų, Vilniaus kogeneracinėje elektrinėje vietoje šiukšlių reikės pilti biokurą, dėl to mokesčiai gyventojams padidės.
5. Vien tik Vilniaus kogeneracinėje elektrinėje planuojama įdarbinti 100 darbuotojų, todėl būtų sukurta apie 100 naujų darbo vietų.
Kogeneracinė jėgainė galėtų būti nutolusi mažiausiai apie 30–50 km nuo Vilniaus ir Kauno.
Puikiai suvokiu, kad yra baudos, kurias reikėtų mokėti už sutarčių nutraukimą. Bet šiame gyvenime yra svarbesnių dalykų nei pinigai.
Kogeneracinė jėgainė tik iš dalies sprendžia problemą, kuri savo esme didesnė. Tai mūsų, gyventojų, mažas dėmesys atliekų rūšiavimui.
Tai ne George Orwell, Yuval Harari pranašystės ar įvairiausio plauko futurologų ore piešiamos vizijos. Tai labai tikra ir labai uždara galingiausių pasaulio valstybių vidaus ir užsienio politikos virtuvė, kur šiandien gimsta tai, kaip gyvensime ateityje.
Dešimtmetis – ilgas laiko tarpas, bet realybė tokia, kad sudėtingiausi pasaulio tvarkos ateities scenarijai gimsta gerokai anksčiau. Kad ir kokie neįtikėtini jie atrodytų dabar, vienokie ar kitokie sprendimai, kuriuos priimsime šiandien ar rytoj, juos gali paversti realybe. Juolab jie formuojami anaiptol ne iš „debesų“.
Aukščiausio lygio Amerikos ir Europos ekspertai praėjusią savaitę rinkosi Vašingtone tartis apie tai, ką šiandien įsivaizduoti sunku. Bet taip sparčiai besikeičiančiame pasaulyje įmanoma viskas. Į šį elitinį klubą atvykus iš Lietuvos kyla nuoširdus pavydas dėl stimulo ruoštis ateičiai jau dabar. Jau nekalbant apie vidaus politiką.
Bet dabar apie tai, kas atrodo „neįsivaizduojama“.
Po 15 metų trukusio konflikto su Vakarais, vienaip ar kitaip iki 2026 metų tikrai pasibaigs V. Putino era. Ir kas toliau?
Dėl žemų pasaulinių naftos kainų, nevykdytų struktūrinių reformų, demografinės krizės bei nestabilumo Šiaurės Kaukaze, visai galimas daiktas, Rusija išgyvens gilią krizę. Žmonių nepasitenkinimas sieks istoriškai neregėtas aukštumas. Nors naujųjų laikų carui ir suteiktos komforto garantijos, o jo laikas lėtai slenka tarp rezidencijų Šveicarijoje ir Sočyje, valstybinėse tarnybose liks daug nepatenkintų „putinistų“.
Tokiomis aplinkybėmis gali nutikti bet kas. Tarkime, viename iš Rusijos didžiausių miestų įvykdomas kibernetinis išpuolis prieš atominės jėgainės sistemas. Panika netruks apimti visą šalį.
Proga, kurios lyderiai laukė seniai. Todėl užverda derybos tarp ministrų ir neoficialių pasiuntinių, kol pagaliau sandoris pasiektas. Kas mūsų laukia?
Rusijos prezidentas ir Vakarų lyderiai sutaria dėl glaudaus bendradarbiavimo prieš kibernetines ir branduolines grėsmes, tam tikslui įkuriama nauja tarptautinė koalicija.
Už tokį žingsnį Vakarai sutinka inicijuoti „Maršalo planą Rusijai“ ir skirti milijardus, deleguoti savo ekspertus, kad būtų paruoštos ir įgyvendintos būtinos reformos užtikrinant žmonių socialinę gerovę.
Rusija, savo ruožtu, įsipareigoja nustatytais terminais išvesti pajėgas iš Donbaso, Transdnistrijos, Pietų Osetijos ir Abchazijos. Ir labai nenoriai pritaria galimai Ukrainos ir Gruzijos narystei ES, bet ne NATO. Tiesa, atsiranda ir „Naujos Europos architektūros kontraktas“, kuriuo sutariama, kad šioms ir kitoms kaimyninėms šalims NATO durys neatsivers.
Ir jautriausia, dėl Krymo. Čia inicijuojamas laipsniškas Krymo pusiasalio demilitarizavimas ir imamas mažinti sankcijų portfelis. Tačiau karinė bazė Sevastopolyje lieka. Taip pat prasideda ilgalaikės derybos tarp Rusijos, Ukrainos ir ES.
Ar Jums patraukli tokia nauja pasaulio tvarka? Kaip ten bebūtų, yra apie ką pagalvoti.
Variantas „B“: Autokratija grįžta į sceną
Jau šiandien Vakarų Europos politinėse tribūnose skelbiamos juodžiausios pranašystės apie liberalios demokratijos ir įstatymų viršenybės eros griūtį išsipildo, neatsilaikiusios prieš Rusijos ir Kinijos autokratijos kursą.
Tuo tarpu ES dėl ekonominės ir migracijos krizės dar dvi valstybės narės paliko euro zoną. Tai pagaliau privertė imtis gilesnės integracijos ir įvesti vieningą fiskalinę politiką, bendrus mokesčius, prisiimti atsakomybę už vyriausybių skolas. ES atgimsta. Vokietija pagaliau demonstruoja valią skirti gynybai daugiau nei 2 proc. ES įgyja strateginius gebėjimus dalyvauti intervencinėse karinėse misijose.
Nusivylusios Ukraina ir Gruzija įtraukiamos į bendradarbiavimą su Kinija, o per ją ir su Rusija. Kinija tampa didžiausia investuotoja Ukrainoje. Perkraunant santykius Rusija nutraukia paramą separatistams Donbase, tačiau Kryme situacija nesikeičia. Rusija per naujus Eurazijos finansinius instrumentus finansiškai prisideda prie Kinijos vykdomo „Ukrainos modernizavimo“ projekto.
Istorija kartojasi Gruzijoje. Rusija atsisako remti separatistus Pietų Osetijoje ir Abchazijoje. Tačiau mainais už tai investuoja į Gruzijos ekonomiką. Taip dėl ekonominių interesų ir politinio spaudimo šios šalys išreiškia siekį tapti „Eurazijos sąjungos“ ir „Šilko kelio“ Asocijuotomis narėmis.
Pasaulyje įsigalioja nauja tvarka, kur JAV ir ES netenka įtakos. Tarptautinių taisyklių ir tarptautinės teisės viršenybę pakeičia kontraktai, kurie formuojami naudos ir galios pagrindu. Pagarba žmogaus teisėms ir laisvėms pamažu atitenka valstybių atsakomybei. Pasaulio Prekybos Organizacijos vaidmuo smarkiai sumenkinamas.
Štai dar viena pasaulio tvarka. Hipotetinė, bet ir ji verčia susimąstyti.
Visa tai tėra strategų suformuluoti scenarijai, kurie turi padėti valstybių užsienio politikos formuotojams įsivaizduoti tai, ką kol kas įsivaizduoti sunku. Tačiau šie scenarijai dėl tų pačių užsienio politikos formuotojų sprendimų gali pradėti gimti jau šiandien ar rytoj.
O realybė tokia, kad Vakarų liberalios demokratijos nuo JAV iki Europos pergyvena ypatingai sudėtingus laikus. Vienašališkas D. Trumpo sprendimas nedalyvauti Irano branduolinės kontrolės programoje, muitų įvedimas ES ir kitiems sąjungininkams kerta per Transatlantinius santykius.
Ne tik JAV, bet jau ir Vokietijoje kai kurie dabartinės vyriausybės koalicijos lyderiai teigia: „Daugiašalės diplomatijos laikai baigėsi“ – „Deutschland first. Europe second“. Italija – ES gimimo lopšys – iki šiol buvo viena iš didžiausių Europos Sąjungos entuziastų. Dabar šioje šalyje pasitikėjimas ES projektu pasiekė rekordiškas mažumas. Europos Sąjungos lyderių laukia rimtas iššūkis – suteikti naują viltį ir pademonstruoti politinę valią kurti tokią ES, kuri atlieptų žmonių lūkesčius, mažintų ekonominį ir socialinį atotrūkį tarp piliečių ir valstybių narių, užtikrintų tarptautinės teisės ir taisyklių viršenybę santykiuose tarp šalių.
Aukščiau aprašyti trumpi scenarijai įspėja apie galimas pasekmes, jei nebus išlaikyti glaudūs Transatlantiniai ryšiai, jei nebus reformuojama ES. Jei Europa neinvestuos į gynybą, jei pagaliau nebus suteikta narystės ES ir NATO perspektyva Ukrainai ir Gruzijai. Laikas veikti dabar, vadovaujantis ilgalaikiais strateginiais Lietuvos interesais. „Lietuva – svarbiausia!“ Tačiau savo interesus sugebėsime sėkmingai reikšti, jei turėsime Lietuvos Europos viziją, suprasime savo misiją bei komandoje veiksime išvien su bendraminčiais.
Tad kyla natūralus klausimas: kur mūsų ateities scenarijai? Kur vizija dėl ES ateities, kuria pasidalino nemaža dalis ES, o mes priėmėme sprendimą ignoruoti. Ar imsime spręsti tuomet, kai jau bus nuspręsta už mus? Panašu, kad taip.
Piliečiais yra tie, kurie aktyviai įsijungia į savo bendruomenės gyvenimą, prisideda prie problemų sprendimų ir teikia savo siūlymus.
Piliečiais yra tie, kurie nelieka nuošalyje, kai bendruomenė susiduria su problemomis. Galiausiai jais yra tie, kurie adekvačiai supranta, kaip jų bendruomenėje yra priimami sprendimai ir kokiomis priemonėmis galima prisidėti prie šių sprendimų įgalinimo. Būti piliečiu reiškia turėti balsavimo teisę. Leisi balsuoti nuo šešiolikos metų vietos savivaldos tarybų rinkimuose, reiškia pripažinti šią grupę savo bendruomenės nariais, atsakingais ir galinčiais prisiimti atsakomybę.
Ar šešiolikmečiai taip pat aktyviai dalyvautų rinkimuose? Rinkimų aktyvumą lemia jų pilietiškumas ir noras įsitraukti į savo bendruomenės gyvenimą. Šešiolikmečiai jau yra vieni aktyviausių savos bendruomenės narių, turintys ir suprantantys savo pareigas, tačiau jie vis dar neturi visų pilietinių teisių, kurios jiems leistų tapti pilnateisiu bendruomenės nariu ir spręsti jos esminį klausimą – kas ir kaip turi valdyti šalį, bendruomenę. Šešiolikmečių įsitraukimas į jaunimo nevyriausybines organizacijas, aktyvi veikla po pamokų, dalyvavimas įvairiuose būreliuose ir užsiėmimuose žymi jų, kaip labai aktyvių savos bendruomenės narių, statusą. Tačiau šis statusas, deja, su metais tik menksta. Tai puikiai atsispindi 2016 m. Pilietinės visuomenės instituto atliktas „Pilietinės galios indekso“ tyrimas, kuriame buvo nustatyta, kad jaunų žmonių nuo 15 iki 19 metų pilietinės galios indeksas yra 42,5 proc., kai visos visuomenės siekia tik 37 proc. Tame pačiame tyrime nustatyta, kad jeigu reikėtų imtis organizuoti veiklą politinei problemai spręsti, jaunų žmonių, pasiryžusių būti pilietiškais ir neabejingais, yra net 11 proc. daugiau negu visos visuomenės. Šie jauni žmonės puikiai supranta ir suvokia savo bendruomenės gyvenimą, jame ne tik aktyviai dalyvauja, bet, svarbiausia, reaguoja į iškilusią politinę problemą, esant galimybei patys įsitrauktų į jos sprendimą.
Šešiolikmečiai tarp politinės tamsos ir šviesos
Kita vertus, 38,5 proc. jaunimo aktyvumas per paskutinius Seimo rinkimus turėtų atkreipti dėmesį į šią rinkėjų grupę, bet neatkreipia. Kyla natūralus klausimas – kodėl? Nes patys valdantieji supranta, kad ši aktyvi, dabar jau balsuoti galinti grupė ne juos rinko, todėl reikia juos ignoruoti ir išbraukti iš politinės darbotvarkės, nustumti į politinio lauko paribius, o geriausia būtų nubausti, kad daugiau taip nedarytų. Atimti teisę iš aštuoniolikmečių per savo išleistuves nusipirkti alaus, o moksleivius priversti sėdėti papildomas dvi savaites saulėtą ir karštą birželį nevėdinamose mokyklose, kuriose mokymąsi pakeičia vėdinimasis sąsiuviniu, geriausiu atveju ekskursijos po Lietuvą arba tiesiog socialinio tinklo „skrolinimas“. Ar tai yra keršto politika už nelauktai aktyvų jaunimo balsavimą?
Socialiniai tinklai jau seniai pakeitė televizijų kuriamas žinias, iš kurių mes susidarome nuomonę apie politikus, jų sprendimus ir jais vadovaudamiesi eidavome balsuoti. Socialiniai tinklai, jų diskusijos, patiktukai ir komentarai po jais kuria šiandienos politinį turinį, kurį stebi jauni žmonės, negalintys išreikšti savo pozicijos ir prisiimti atsakomybės už savo bendruomenę. Nepalikime nuošalyje kartos, kurios vienintelė galia išreikšti politinę poziciją yra jiems rūpimų ir su jais susijusių sprendimų turinio komentarai, arba pasyvūs patiktukai Facebook. Dar nėra buvusios kartos, kuri būtų taip arti politikų, kuri taip akylai stebėtų jų priimamus sprendimus. Dar nėra buvę kartos, kurią taip ignoruotų, keršytų už buvimą aktyviais.
Balsavimo teisė nuo šešiolikos metų vietos savivaldos rinkimuose yra tiems, kurie arčiausiai politinio turinio. Ji yra tiems, kurie yra aktyviausi savo bendruomenės nariai, ir tiems, kurie neliks nuošalyje. Leiskime jaunimui kalbėti ir spręsti.
Esu jums dėkingas, kad domitės ir prašote priminti, ką aš padariau gyvendamas ir dirbdamas Lietuvoje, ir ką pridirbo jūsų šlovinami KGB-istai, komunistai, Konstitucinio teismo pažeidėjai, užsiimantys politine prostitucija, kurie pasislėpė po naujai sukurta LSDDP-istų vėliava. Neturėdami kūrybingos fantazijos ir nesugalvodami nieko naujo nuplagijavot dviejų partijų pavadinimus.
O terminas lavonitologas jums ypatingai tinka, nes jūs norit reanimuoti lavonus komunistus.
Šiaip ne itin noriu lįsti prie kitų partijų, bet, kai prašo mano nuomonės, būtinai privalau ją išsakyti, nes esu garbingos politinės organizacijos pirmininkas.
Na, ir pačiam nei iš šio, nei iš to girtis, ką aš padariau gyvendamas Lietuvoje, kažkaip nepatogu. Bet, kad viešai prašote, aš su mielu noru pristatysiu savo darbus.
Tad, jeigu norite diskusijos, galime padiskutuoti.
Kadangi neturiu, ko slėpti, kalbu atvirai ir neprisidengiu įvairių politinių partijų vėliavomis. To paties linkiu ir jums.
Šiek tiek atgaivinsiu jūsų atmintį, nes, kaip įprasta komunistams, LSDDP-istams ji šlubuoja.
Būtent jūs dykai privatizavote beveik visą Lietuvos pramonę.
„Lifosa“ – Kėdainių chemijos gamykla, kuri kainavo milijardą litų, buvo privatizuota už 24 mln. Lt su atidėjimu keturiems metams, kai net sandėlyje buvo žaliavos už 32 mln. Lt. Tai reiškia, įmonė buvo atiduota ir dar primokėta.
GAZPROM parduotas milijardą litų kainavęs „Lietuvos dujų“ akcijų paketas už 100 milijonų litų. Tai 10 kartų mažesnė kaina.
Tuo metu aš, būdamas komiteto pirmininku, tiesiog rėkiau to nedaryti.
EBSW su jūsų palaiminimu sužlugdė 300 pramonių įmonių. Ištraukite iš savo slėptuvės nuotraukas, kaip jūs visi tuomet fotografavotės su Petriku.
Pažiūrėkit žurnalus, kaip jūs visi puikavotės su Ūkio banko savininku Romanovu, kuris buvo Kauno nusikalstamo susivienijimo narys. Visi jūs dalyvavot jo rengiamuose pobūviuose, drauge su savo žmonomis atsistodavot į eilę, kad galėtumėt su juo nusifotografuoti.
Elektros skirstomuosius tinklus pardavėt už penkis kartus mažesnę kainą. Ir tuoj pat, po mėnesio, įkainavot 2,5 milijardų ir nuo tos kainos pradėjot skaičiuoti kainą elektros Lietuvos gyventojams.
LEO.LT. Jūsų kūrinys atnešė milijardą litų nuostolio valstybei.
Jau nekalbant apie tai, kad jūs trukdot priiminėti reikalingus įstatymus, tokius kaip minimalaus atlyginimo ir pensijos kėlimas. Nes būtent jūs, LSDDP-istai, tam priešinatės, o ne Sysas, kuris liko klasikinėje partijoje.
Trukdėt priiminėti įstatymus, gerinančius verslo aplinką.
Ar dar vardinti? Galiu! Bet jūsų kiauliškos akys net nesumirksės, nes aukštosiose komunistų mokyklose jūs gerai išmokyti, kaip būti klastingiems. Būtent dabartinės LSDDP-istų viršūnės uoliai tarnavo sovietų komunistų sistemai. Tokią komandą kūrė aplink save ir laisvoje Lietuvoje.
Ir nieko čia nėra keisto, nes visi komunistai – Lietuvos viršūnės valdžioje. O pirmiausia reikėjo visą nepriklausomą Lietuvos vadovybę išvalyti nuo komunistų, aršių komjaunuolių. Ir gal tada Lietuva eitų tikru teisingu keliu. Aš turiu teisę taip kalbėti, nes aš gimiau ir išaugau šiaurėje esančiame tremtinių miestelyje ir nebuvau nei komunistu, nei komjaunuoliu. Ir tai dariau, priešingai nei jūs, neparduodant savo motinos, solidarizuojantis su ja, kuomet ji sudegino komjaunimo bilietą ir atsidūrė tremtyje kazarmoje ant gultų.
Nieko nebus gero toje Lietuvoje, kol šitie persidažiusieji, klastingi vandalai sėdės ir veidmainiaus valdžioje, kurs sau gerovę, maudysis savo išdidume ir egoizme, mele, žmonių nelaimėje ir jų skurde.
Dabar apie tai, ką aš padariau Lietuvai.
Jums, aišku, nežinomi mano darbai, nes apie mane „objektyvūs“ žurnalistai ir tokie kaip jūs „politologai“ rašo arba blogai, arba nieko. Nes pagal jus, pats geriausias pavyzdys lavinant jaunimą – blogas pavyzdys.
Versle, nuo nulio sukurtoje įmonėje, sukūriau 4000 darbo vietų.
Kol jūs dykai švaistėt ir žlugdėt, privatizavot Lietuvos pramonę, aš ją kūriau. Nei vienos įmonės aš neprivatizavau. Viskas pastatyta nuo nulio arba po jūsų darbelių sužlugdytas ir bankrutavusias prikėliau naujam gyvenimui. Būtent tuo metu, kai buvo didžiulė bedarbystė, aš kūriau darbo vietas.
22 metus veikia labdaros fondas, per kurį kasmet daugiau nei 3 000 šeimų gauna pagalbą. Taip pat įvairūs vaikų ir senelių namai. Dabar šitas fondas priklauso Jolantai ir toliau vykdo gerus darbus.
Kuomet kompiuteriai dar buvo stebuklas, įkūriau pirmąją Lietuvoje kompiuterinę mokyklą ir kiekvienas tos klasės mokinys turėjo personalinį kompiuterį. Beveik 100 proc. šios klasės mokinių stodavo į universitetus.
Daugiau nei 200 studentų gavo stipendijas studijuoti užsienyje.
Dabar vienintelė visoje Lietuvoje tokia asmenybės ir lyderystės ugdymo mokykla, finansuojama „Vikondos“, veikia Kėdainiuose.
Lietuvoje tik mano vienintelio įmonėje vasaros metu dirbo 60 mokinių.
Nuo nulio pastatytos 2 bažnyčios. 3 bažnyčioms suteiktos paramos jas restauruojant. Vienai bažnyčiai padarytas kapitalinis remontas, ji prikelta naujam gyvavimui ir dabar veikia.
Ir daug kitų darbų, dėl kurių tikrai Lietuva turi didžiuotis. Jau nekalbu apie tai, kiek bandymų buvo sužlugdyti mano įmonę, nes jūs daugiau nieko nesugebat.
Galiu išvardinti ir daugiau, nors užteks ir šito.
Bet drąsiai galiu pasakyti, kad jūs, visi LSDDP-istai kartu paėmus, ir dešimtadalio to nesukūrėt, ką aš sugebėjau sukurti vienas nuo nulio su savo įmone.
Apie tai net ir savo knygoje esu rašęs, kad konservatoriai daug geresni ir nuoširdesni savo valstybės atžvilgiu, nes jūs ir savo motiną parduosit. Ir taip ne vienas iš jūsų padarė.
Per visą laikotarpį, kol partija buvo parlamentinė, uždraudžiau savo įmonėms dalyvauti valstybės konkursuose. Tai yra nei viena mano įmonė neturėjo jokių reikalų su valstybe (dėl to mano verslas labai nukentėjo).
Nei vienas įstatymas nebuvo taikomas mano įmonėms.
Dabar apie tai, ką aš padariau valdžioje, nors ir trumpai ten buvau.
Pirmą kartą „Mažeikių Nafta“ (toliau MN) pradėjo gauti pelną.
Pagal mano sukurtą ir uždarame vyriausybės posėdyje patvirtintą schemą buvo išsaugota MN, kuomet buvo areštuotas „Jukos“ turtas.
Vėliau pagal mano autorinį projektą MN buvo reprivatizuota, prijungtas mažas valstybės paketas ir buvo parduota lenkams su uždarbiu – 1,8 milijardo litų. Tai yra už MN Lietuva kaip už daiktą pirmą kartą gavo realius pinigus (kaip jūs atsimenate, pirmą kartą MN buvo padovanota ir dar primokėta).
Mano įstatymo pataisa sustabdė 1,2 milijardo, skirto saulės energijai supirkinėti 350 proc. didesnėmis nei rinkos kainomis.
Verta paminėti, būnant ministru mano iniciatyva buvo ratifikuota sutartis tarp Lietuvos ir Rusijos sienos. Kurios 8 metus niekas negalėjo pajudinti iš vietos (jei šiandien, neduok Dieve, būtų koks karinis konfliktas, niekas nežinos, kieno teritorijoje vyksta veiksmas). Už tokius darbus padori valdžia turi apdovanoti, bet man sukūrė bylą.
Jau nenoriu minėti visų smulkmenų, kurias galima pažiūrėti archyve Seime ir Vyriausybėje.
Bet ką jūs, LSDDP-istai, komuniagai, padarėt savo Tėvynei per 28 metus??? Jūs daugiausiai buvot valdžioje, būtent jūsų premjerai buvo, ne kieno kitų. Kodėl Lietuvos žmonės vieni iš skurdžiausių ES? Kodėl mažiausios pensijos ir atlyginimai? Kodėl Lietuva turi vieną blogiausių verslų ir investicinę aplinką ES? Kodėl bėga lietuviai iš Lietuvos jums vadovaujant – nes jūsų du prezidentai, visi jūsų premjerai komuniagai? Nei vieno LSDP nebuvo.
Dabar jūs palietėt Darbo partijos bylą. Na, patys paprašėt, tad klausykit. Visi teismai iki Aukščiausiojo pripažino, ir tai parašyta nuosprendyje, kad V. Uspaskichas neturėjo jokios asmeninės naudos. Maža to, V. Uspaskichas ir nebūtų išvis byloje, jeigu vėlgi jūsų LSDDP-istai 2004 metais nebūtų pakeitę įstatymo, kuomet buvo sukurta Darbo partija. Ir įstatymas specialiai pritaikytas man, nes iki to laiko jums tokio įstatymo nereikėjo.
Buhalteriai atlaisvinti nuo atsakomybės, gali daryti ką nori, už viską turi atsakyti partijos vadovas, didesnio absurdo nesugalvosi. Bet koks buhalteris gali pakišti partijos vadovą, jeigu būtų toks užsakymas. O toks būtent buvo.
Antra, prieš Darbo partiją ir šiandien sukčiauja valstybė, nes bylos pradžioje buvo areštuota 6 000 000 litų Darbo partijos pinigų tam, kad būtų užtikrintas baudos išieškojimas. Priskirta bauda – 200 000 eurų kartu su delspinigiais už visus 10 metų. Jau dveji metai kaip baigėsi teismai, o 5 000 000 litų iki šiol negrąžino ir siunčia iš vienos instancijos į kitą. Eisim į Europos teismą. Tada prašysime su visomis palūkanomis, kad grąžintų.
Taip pat, noriu priminti, skirtingai nuo jūsų, kad Darbo partijos byloje nėra nei vieno fakto, kad Darbo partija prekiautų kokiu nors įstatymu ar prastūminėtų kokią vieną verslo struktūrą.
Jeigu jūs norit kaip nors dėl V. Gapšio man prikišti, tai jūs kreipiatės ne tuo adresu. Kiekvienas žmogus atsako už savo darbą ir aš tikiuosi, kad teismas padės tašką ir šitoje jo šmeižto byloje, ir jis sėkmingai tęs politinę karjerą. Tuo labiau jis nėra partijos narys, kai jis bendravo su „MG Baltic“ aš ne tik nebuvau partijos pirmininku, aš net nebuvau partijos narys. Man dabar ir ankščiau vadovaujant Darbo partijai niekas negaudavo jokių pavedimų veikti neteisingai, ne pagal įstatymus, tai liečia ir V. Gapšį.
Europos Parlamente aš dirbu tai, ką ir turiu dirbti pagal man paskirtą kompetenciją ir pagal Europos Parlamento sukurtas taisykles ir suteiktas iniciatyvos teises. Kad jums būtų žinoma – jos skiriasi nuo nacionalinio parlamento taisyklės. Tad, jeigu jūs pristatysit nors vieną įstatymą kaip pavyzdį, kuris būtų sukurtas kokio nors vieno iš visų Lietuvos Europos Parlamente dirbančių narių ir jo dėka pagerėjo gyvenimas Lietuvoje, aš grąžinsiu ar paskirsiu labdarai metinį Europos Parlamento atlyginimą.
Dabar, kad jums būtų žinoma. Aš niekada nebuvau Rusijos pilietis, gimiau šiaurėje, tremtinių gyvenvietėje. Skirtingai nuo jūsų, esą patriotų, principingai niekada nebuvau nei komunistu, nei komjaunuoliu.
ČIA AŠ NORIU SUTIKTI SAVO SENATVĘ, todėl man ne vis tiek, kaip jūs, LSDDP-istai, komunistai, elgiatės su Lietuva, tai yra su mano valstybe, nes aš čia daviau priesaiką ir niekad nenusižengiau jai, čia mano vaikų valstybė. Ir viską darysiu, kad Lietuva būtų patraukli investicijoms. Ir ne šiaip 40 vietoj, o patraukliausių valstybių pasaulyje penketuke. Valstybė, į kurią norės grįžti Lietuvos žmonės, kuriuos jūs su savo valdymu išvarėt iš Lietuvos.
DĖKA JŪSŲ, „PATRIOTŲ“, APLINK DIDELIS SKURDAS IR NETVARKA.
P.S. Jei jums, ponia lavonitologe, dar bus kas nors įdomu, kreipkitės, būtinai atsakysiu.
Apie blogą Lietuvos demografinę situaciją žinome visi. Viešumoje pateikiami skaičiai tikrai gąsdina. Skelbiama, kad, jeigu demografiniai rodikliai nesikeis, tai 2060 m. Lietuvoje gyventojų nebus nei 2 milijonų. Todėl turime kuo greičiau veikti ir imtis realių, savalaikių priemonių, padedančių didinti gyventojų gimstamumą. Būtent dėl to Seime įregistravome praktinių įstatymų projektų paketą, kurio tikslas – sukurti efektyvią paslaugų jaunai šeimai sistemą ir padrąsinti šeimas priimti sprendimą susilaukti daugiau vaikų.
Siekiant keisti demografinę situaciją kuo greičiau reikia spręsti gimstamumo problemą. Jau dabar prognozuojamas gana spartus (-12,6 proc.) gimusių vaikų skaičiaus mažėjimas artimiausius porą metų. Tokios neigiamos tendencijos įsuks šalį į nesustojantį užburtą ratą, kuomet ateityje dėl to mažės gimdančių moterų skaičius ir įsitvirtins mažo vaikų skaičiaus šeimoje norma. Viena gera žinia šioje situacijoje yra ta, kad Lietuvos šeimos vis dar nori turėti daugiau vaikų, negu realybėje turi (statistikos duomenimis reali situacija – 1,7 vaiko šeimai, poreikis – 2,2 vaiko šeimai). Todėl šiandien yra tas laikas, kada valstybė privalo imtis veiksmingų, praktikoje pasiteisinusių priemonių ir padėti šeimoms.
Mokslinė literatūra nurodo dvi svarbiausias priemones, didinančias gimstamumą valstybėje. Tai – šeimos pajamų bei darbo ir šeimos santykių suderinamumo didinimas. Mūsų pateiktos įstatymų pataisos įgalina abi šias priemones. Esminė pataisa – leisti dalinai sugrįžti į darbo rinką tėčiams ir mamoms jau pirmaisiais vaiko priežiūros atostogų metais, neprarandant išmokų. Nedidinant valstybės finansinio įsitraukimo į šeimos politiką, siūlome panaikinti dabartinių įstatymų sukurtas nepagrįstas kliūtis šeimoms gauti papildomų pajamų. Pagal dabartinį teisinį reguliavimą, tėvai, pasirinkę 2 metų trukmės vaiko priežiūros atostogas, pirmaisiais metais gauna 70 proc., antraisiais – 40 proc. gautų apdraustųjų pajamų. Siūlome pataisas, kurios leistų motinystės ir vaiko priežiūros atostogų išėjusiems tėvams dirbti iki 20 valandų per savaitę neprarandant pajamų.
Jau šiandien pamatysime, ar valdantieji parems sprendimą, atliepiantį daugelio dirbančių šeimų poreikį, ir nebedraus papildomai užsidirbti jau pirmaisiais vaiko priežiūros atostogų metais. Tai būtų gera žinia visoms Lietuvos šeimoms, didinanti jų pasirinkimo galimybę bei suteikianti papildomos motyvacijos nebijoti priimti sprendimo turėti daugiau vaikų nebijant finansinio ir profesinio nestabilumo.
Rašau Jums dėl esminio dalyko, kuris liko nė karto nepaminėtas, kalbant apie etatinį mokytojo apmokėjimo modelį – dėl švietimo kokybės. Nes tai, ką dabar stebime, verčia nerimauti, kad ji ir toliau prastės. Pasidalinsiu pastabomis iš mokytojo pozicijų.
Todėl mes, mokytojai, siūlome didinti kontaktinių pamokų koeficientą ir skirti daugiau valandų pasiruošimui pamokoms. Mokytojai nori perteikti mokiniams naujausias žinias naujausiomis technologijomis, o tam reikia papildomo laiko. Susitelkime į mokymą ir mokymąsi.
Antroji pastaba: dėl etatinio mokytojo apmokėjimo modelio supriešinami mokytojai ir mokyklos. Kaimo mokyklos supriešinamos su miesto, profesinio mokymo – su vidurinėmis. Etatinio darbo užmokesčio modelis nuvertina profesijos mokytojų darbą – juk už tą patį atlyginimą jie turės dirbti daugiau, nei bendrojo ugdymo mokytojai. Pastariesiems užtenka turėti nuo 504 iki 1008 metinių kontaktinių valandų ir per nekontaktines valandas bus sudaromas 1512 val. etatas (nuo 33 iki 67 procentų nekontaktinių valandų), o profesinio ugdymo kontaktinių valandų žirklės – nuo 672 iki 1176.
Gal tai turėtų reikšti, kad profesinio ugdymo mokytojui reikia mažiau ruoštis pamokoms (nuo 22 iki 56 procentų nekontaktinių valandų)? Mes manome, kad tiek pat, o kartais net ir daugiau. Kaime mokytojo etatui sudaryti užtenka 504 kontaktinių valandų, ir pamokų pasiruošimui bei veiklai jis turės per 1000 val. Visi puikiai žinome, kiek miesteliuose liko mokinių. Todėl siūlau suvienodinti skirtumus ir sumažinti koeficientų žirkles, kad liktų mažiau galimybių supriešinti tos pačios mokyklos mokytojus, nes bet kuris žmogus – taip pat ir mokytojas – gali gerai dirbti tik pozityvioje, sveikoje aplinkoje. O reformą siūlau daryti Lietuvos kaimo mokyklose.
Trečias dalykas: jau dabar Lietuvos mokyklose veši ir bujoja popierizmas – užsiimame aprašinėjimu, „kaip mes gerai dirbame“, nes vienas iš „geros mokyklos“ bruožų yra gausybė gerai užpildytų dokumentų, o įvedus etatinį apmokėjimo modelį to aprašinėjimo ir registravimo atsiras dar daugiau. Mokytojų ir vadovų energija bus švaistoma ir toliau, gausinat popierių kalnus – registruojant veiklas, jas aprašinėjant, sisteminant ir pan. Nemanau, kad kitų profesijų darbuotojai turi pateisinti savo etatus kurdami lenteles, „kiek laiko drožiau pieštuką“. O mokytojams tai daryti reikės...
Ketvirta – 2018 m. birželio 19 d. yra akivaizdžiai per vėlu kalbėti apie reformas, kurias ketinama pradėti nuo rugsėjo pirmosios, tuo labiau kad pusiau parengta reforma, kurią bandoma „prastumti“ paverčiant mokytojus eksperimentiniais triušiais, žemina mokytojų orumą ir ne didina, bet dar labiau smukdo mūsų profesijos prestižą. Šiandien mokytojai laikomi nežinioje, mes vis dar nežinome, kiek mokyklose bus etatų. Pernelyg daug liko klausimų, į kuriuos nesugeba atsakyti Švietimo ir mokslo ministerijos konsultantai.
O pabaigai palinkėsiu taip: baikime mulkinti mokytojus. Gerbiama ministrė kovo mėnesį paskelbė apie 95 milijonus iki 2020 metų, bet šiandien deklaruojama, „kad reforma ir nėra atlyginimų didinimas“ – cituoju ministerijos atstovus. Mes, mokytojai, turime pagrindo spėti, kad tie žadėti milijonai ir vėl bus sukišti į trinkeles ir sienas. Įvedę į Švietimo ir mokslo ministerijos skaičiuoklę savo duomenis matome, kad atlyginimas mažės – ir jis mažės daugiausiai mokykloje dirbantiems mokytojams. Tai reiškia, kad mažės ir motyvacija gerai bei nuoširdžiai dirbti. Ar tikrai to siekiame, garsiai deklaruodami tikslą gerinti švietimo kokybę?
VSD pažymų fone nerimsta „MG Baltic skaliko“ Tomo Dapkaus ir 2008–2012 m. LR Vyriausybės premjero Andriaus Kubiliaus viešas kapojimasis, kuris iš jų dirbo ROSATOM naudai. Nepaisant, atrodytų, nesutaikomų pozicijų šioje dvikovoje dėl teisybės, išties jos kai kur sutampa. Svarbiausias sutapimas – tai požiūris į Tautos referendumą dėl Visagino AE.
Tomo Dapkaus pateikti faktai dėl A. Kubiliaus slaptų ryšių su ROSATOM per NUKEM akcininkus (ROSATOM) ir su jų viešųjų ryšių įmone nebekelia jokių abejonių. Tačiau T. Dapkaus kaltinimai A. Kubiliui, kad jis suorganizavo referendumą ir siekė rezultato NE, yra akivaizdžiai iš piršto laužti. Mes esame liudininkai, kad A. Kubilius priešinosi referendumui ir iš visų jėgų siekė rezultato TAIP. T. Dapkus arba labai klysta, arba sąmoningai klaidina publiką bei kvotėjus.
Pabrėžtina, kad apie Lietuvos elektros tinklų atsijungimą nuo BRELL ir jų sinchronizaciją su Vakarais rūpinamasi tik tol, kol sėdima opozicijoje. O kai ateinama į valdžią, tai prasideda šio strateginio tikslo įgyvendinimo atidėliojimas. Kiti tikslai tada iškeliami į pirmą planą. Antai, ir 2010–2011 m. buvo siūloma statyti naują atominę elektrinę (VAE), tinklų sinchronizaciją su Vakarais nukėlus ateičiai.
Kad suprastume, kaip vyksta strateginis Lietuvos piliečių mulkinimas dėl mūsų šalies energetinio savarankiškumo, trumpai peržvelkime pagrindinius įvykius, kuriuose dalyvavo A. Kubilius:
1. 2006 metais A. Kubilius teigė: „Pirmiausia tai šalies sinchronizacija su Vakarų Europos tinklais, prisijungiant prie Vakarų Europos sistemos, nes be šio veiksmo kalbos apie Lietuvos ūkio integraciją su Vakarų Europa yra tik lengvatikiams mulkinti.“
2. 2007-02-12 Rasa Juknevičienė paragino tuometį premjerą Gediminą Kirkilą apsispręsti dėl Lietuvos prisijungimo prie europinės sistemos, nes iš visų šiandienių NATO ir ES valstybių tik Baltijos šalių tinklai tebėra centralizuotai valdomi iš Rusijos.
3. Dešimties signatarų ir keturių KTU profesorių siūlymu premjeras G. Kirkilas sudarė A. Kubiliaus vadovaujamą grupę (2007 m. gegužės 8 d.), kuri turėjo spręsti sinchronizavimo klausimus ir iki 2010 m. rugsėjo mėn. pateikti pasiūlymus.
4. 2008 m. Seimo rinkimus laimėjo TS-LKD. Jos programoje buvo numatyta AE, tačiau tik tuo atveju, jei maksimali atominio reaktoriaus galia neviršys 800 megavatų (MW) – kaip tik dėl to, kad galingesnis reaktorius neleistų atsijungti nuo Rusijos energetinės sistemos. Netgi ir su jungtimi į Lenkiją Baltijos šalių tinklas užtikrintų tik 800 MW momentinį galios rezervą, mat jūrinė jungtis su Švedija pateikia ne kintamąją, o nuolatinę elektros srovę. Dar daugiau, TS-LKD programoje [nuoroda] buvo parašyta, kad, jei kas nors siūlys didesnio galingumo reaktorius, tai pririš Lietuvą prie Rusijos ir jie bus „Lietuvos energetinės nepriklausomybės priešai“. Teigta, kad tik toks (800 MW) atominės elektrinės reaktorius užtikrins savarankišką, stabilų, sistemos darbą, jos integraciją į Europos sistemą bei realią elektros energetikos nepriklausomybę nuo Rusijos sistemos. Maksimali reaktoriaus (reaktorių) galia 800 MW buvo strateginis nacionalinio saugumo sprendimas. Mėginimai statyti didesnio galingumo blokus traktuoti kaip nusikalstami, nes jie bent pusei amžiaus įstumtų į naują energetinę priklausomybę nuo Rusijos. Nežiūrint to, A. Kubiliui atsisėdus į premjero kėdę pasiūlyta projektuoti naują Visagino elektrinę jau su 1394 MW galios reaktoriumi...
6. 2011-07-14 konkurso komisija strateginiu investuotoju pasirinko „HITACHI“, kurio reaktoriaus galia buvo 1394 MW. Tad pasirinkta strateginė kryptis į Rusiją! Nors visur buvo skalambijama, kad atominė elektrinė esą užtikrins energetikos nepriklausomybę.
7. 2012 m. birželio mėnesį A. Kubiliaus vyriausybė pateikė Seimui tvirtinti koncesijos sutartį su „HITACHI“, kurioje numatyta reaktoriaus galia – 1394 MW, neatitinkanti nacionalinio saugumo reikalavimų – NESTATYTI ELEKTRINĖS SU DIDESNE KAIP 800 MW REAKTORIAUS GALIA. A. Kubiliaus vyriausybės Seimui pateiktuose dokumentuose be kita ko rašoma: (citata) „VAE 1394 MW bloko galios rezervavimas bus užtikrinamas iš LIETUVOS, LATVIJOS , ESTIJOS ir KARALIAUČIAUS srities elektrinių per kintamos srovės jungtis su LENKIJA ir per nuolatinės srovės jungtis su SUOMIJA, RUSIJA, BALTARUSIJA.“ Vėl į Rusiją...
Pasipylus kritikai, Seimo nariams buvo pateiktas aplankas, kuriame punktyru pažymėta antra jungtis su Lenkija, esą taip kažkada bus sprendžiamas elektros tinklų sinchronizacijos su Vakarais klausimas ir užtikrinamas momentinis galios rezervas iš Vakarų, kai jau veiks didelės galios VAE blokas (kaip paaiškėjo, antros jungties sumanymas tebuvo blefas, nes net ir šiandien Lenkija nesutinka jos tiesti).
8. Toks projektas Seimo narių daugumos pritarimo iš sykio nesulaukė. Bet vėliau jį palaikė... V. USPASKICHO Darbo partija ir tik jos balsai nulėmė, kad įstatymų paketas buvo priimtas vos 69 balsais. Už tokią „nelauktą“ pagalbą R. Juknevičienė dėkodama „nuoširdžiai“ spaudė dešinę VIKTORUI. Seimo narių grupė kreipėsi į Prezidentę, prašydami šį įstatymą vetuoti. Deja, Prezidentė jį pasirašė.
9. 2012-10-14 referendume dėl VAE net 62,8 procentai dalyvavusių nepritarė VAE statybai. Lietuvių tautos sveika logika išgelbėjo Lietuvos valstybę nuo ekonominės avantiūros, nes VAE statyba būtų kainavusi virš 5 milijardų eurų (statant kaina paprastai gerokai išauga), o kur dar uždarymo milijardai, kur dar naujų papildomų rezervavimo jungčių milijardai... Nelaimės atveju Lietuva vienui viena... O ir apie energetinį savarankiškumą ilgam nė kalbos nebebūtų.
Tačiau numatomą VAE projektą sustabdė referendumas, o tada iš karto sustojo ir Karaliaučiaus atominės elektrinės statyba. Jos veikimas be prisijungimo prie Lietuvos ir be veikiančio BRELL žiedo būtų iš viso techniškai neįmanomas (šis faktas nuo Lietuvos visuomenės buvo slepiamas). 2008–2012 m. kadencijos Seimo nariui Gintarui Songailai iš karto po referendumo teko dalyvauti ekologinėje konferencijoje Karaliaučiaus srityje. Konferencijoje buvo ir oficialus pranešėjas iš ROSATOM, kuris pareiškė, kad kai Lietuva nebestato AE, tai ir vadinamosios Baltijos AE statyba netenka prasmės, taip pat informavo, kad jos statyba sustabdyta.
Baltarusijos antiatominių kampanijų dalyviai daug kartų 2010–2012 m. dalyvavo konferencijose Lietuvoje (taip pat ir Seime). Jiems buvo reikalinga Lietuvos valstybės ir ES pagalba. Kadangi tuo metu Lietuvos valdžia ketino statyti naują galingą atominę elektrinę Visagine, Baltarusija jai nerūpėjo, o kai kurių Baltarusijos atstovų nutarė net neįsileisti į Lietuvą (nebeduodavo vizų, nes jeigu jie prieš Astravo AE arba apskritai prieš atominę energetiką, tai esą reiškia, kad jie ir prieš VAE, todėl yra pavojingi Lietuvos nacionaliniams interesams). Baltarusiai Lietuvos teismuose įrodė, kad jie jokios grėsmės nekelia ir tik po ilgo bylinėjimosi vėl galėjo atvykti į Lietuvą. O juk tuomet bendra kampanija prieš Astravo AE galėjo išgelbėti Lietuvą nuo šios negandos.
Lietuvos veiksmai prieš Astravo AE vietos pasirinkimą šalia Vilniaus pagal tarptautinę Espoo konvenciją (Baltarusija yra jos narė) taip pat buvo vangūs. Lietuvos valdžia statė ir statė (tik ne atsijungimui ir sinchronizacijai reikalingus dalykus). Išleido šimtus milijonų eurų projektams, reklamai, užsienio specialistų paslaugoms, įvairiems tyrimams, o šiandien susiduriame su realia Astravo AE grėsme ir Rusijos grasinimais atjungti Baltijos valstybių energetines sistemas nuo Rusijos tinklų jau 2020 metais. Gali atsitikti taip, kad mes ne tik kad imsim elektros energiją iš nesaugios Astravo AE (priešingai nei deklaruojama įstatyme), bet dar ir paprašysime, kad mūsų nuo jos neatjungtų.
Dar 2010 metais prof. A. Nargėlas siūlė: „Reikia numatyti elektros energetikos sistemos plėtros gaires tam atvejui jei nepavyktų įsijungti į ES sinchroniniam darbui. Tokiu atveju labai svarbus autonomiškumo ir energetinio saugumo užtikrinimas.“ Per dvi Seimo kadencijos šios užduoties taip niekas ir neįvykdė. Dabar atėjo mulkinimo metas jau trečioje Seimo kadencijoje. Anksčiau buvo žadama, kad galėsime atsijungti nuo BRELL iki 2020 metų. Sinchronizuotis su Vakarais galbūt iki to laiko ir nespėsime, bet atsijungti, kad autonomiškai veiktų Baltijos šalių tinklai, gal dar galime suspėti? Jei nespėsime, valstiečiai nuosekliai pabaigs strateginės išdavystės istoriją.
1) ROSATOMUI ypatingai reikėjo Visagino atominės elektrinės, todėl reikia baigti kalbas, kad ROSATOMAS turėjo įtakos referendumo inicijavimui Seime bei surengimui Lietuvoje ir kad, pastačius Visagino AE, Astravo atominė esą jau nebūtų statoma. Jei nebūtų referendumo, būtų statomos visos trys, tiktai VAE būtų statoma iš skolintų pinigų, kuriuos turėtume grąžinti mes ir mūsų vaikai. Ir todėl iš tiesų būtina atlikti išsamius tyrimus apie ROSATOM ryšius su politikais ir galimais įtakos agentais, kaip ir siūlo A. Kubilius (čia toks blefas?). Tirti reikėtų ne tik tuometinius, bet ir dabartinius ryšius;
2) turime nesileisti mulkinami ir ryžtingai siekti, kad Lietuva iš tiesų atsijungtų nuo BRELL ir neimtų elektros energijos iš Baltarusijos, jau kai ši pradės eksploatuoti Astravo AE, o dar tiksliau – turime tai padaryti tam, kad Baltarusija neturėtų galimybės net pradėti eksploatuoti Astravo AE; juk ji apie Lietuvos poziciją buvo įspėta;
3) referendumas dėl VAE bei jo rezultatai neatitiko Kremliaus ir ROSATOM interesų, tad visi turėtume padėkoti piliečiams už šį sprendimą, o ne niekinti ir kaltinti juos.
Kai šią naktį degsime Joninių laužus, Lietuva tykiai tykiai ir daug kam nepastebimai bus ką tik peržengusi dar vieną savo brandos riboženklį: įveikusi antrąją dieną, kai Europos Sąjungoje gyvename ilgiau nei be jos.
Europinės svarstyklės, imančios viršų praktiškai kiekvienoje mūsų gyvenimo srityje, savo pusėn nusvėrė ir istorijos lėkštę.
Šį simbolinį slenkstį peržengiame tyliai, be ypatingos pompastikos. Turbūt tai rodo mūsų principinį sutarimą, kad sprendimas stoti į ES buvo teisingas. Narystės naudą šiandien skaičiuojame visi. Sunku surasti argumentų, kokią žalą Lietuvai atnešė narystės laikotarpis. O jei jų – rimtų, nepopulistinių – ir iškyla, tai galiausiai atsiremia į mūsų pačių neatliktus namų darbus ar vėluojančias reformas.
Daugiau klausimų kelia ES ateitis. Platesnio visuomenės įsitraukimo į šias diskusijas dar trūksta. Vis pasigirsta, jog „kažkas“ tas diskusijas turi organizuoti. Tarsi tam, kad mąstytum, kad išsakytum nuomonę, reikia valdžios išnuomotos salės, gaiviųjų gėrimų ir mero ar ministro dalyvavimo.
Kartais reikia ir šių atributų. Bet į Sąjūdžio iniciatyvinės grupės pirmąjį susitikimą Lietuvos ateities aptarti to meto šviesuoliai susirinko tikrai ne valdžios pakviesti ar paraginti.
Keletas esminių klausimų viešojoje erdvėje jau nuskambėjo. Antai: ar tolesnis suverenių galių delegavimas nepamins mūsų tautos pamatinio siekio – būti laisva ir nepriklausoma valstybe? Ar Lietuva Europos Sąjungoje nevirs Briuselio arba didžiųjų valstybių funkciniu priedėliu?
Ar Lietuva išliks kaip tauta – lygiaverčių tautų sąjungoje? Ar išliks mūsų kalba, kultūra, o svarbiausia – mūsų teisė rinktis integracijos greitį, „gylį“ ir kryptį?
Esu tikras, kad išliks, kad išsaugosim savo tapatumą. Bet tai priklausys tik nuo mūsų pačių pastangų ir aktyvumo. Genuose turime didelį užtaisą užsispyrimo, atkaklumo, darbštumo, padėjusio išlikti net totalitarinės priespaudos sąlygomis. Deja, optimizmo stoka, nuolatinė saviplaka temdo tikėjimą ir laisvą kūrybišką mintį.
Bet jei norite būti geriau išgirsti, jei siekiate realios įtakos, – burkitės į bendraminčių koalicijas ir pakvieskite mane ar kitą ministrą, o gal net Europos komisarą į diskusiją.
Tokiame sąjūdyje subrandinti, iš jo kilę klausimai ir atsakymai neabejotinai turės teigiamos įtakos visam politiniam procesui.
Kai Joninių naktį suksim į šilą ieškoti paparčio žiedo, pagalvokime, ar jį jau rado mūsų Lietuva.
Dabar visi, kas netingi, nuo prezidentės iki anoniminio kokio portalo komentatoriaus, piktinasi, kad „MG Baltic“ užvaldė valstybę. Tyrimas, kaip koncernas apraizgė politikus, priklausančius skirtingoms partijoms, jau pavadintas skambiu „amžiaus bylos“ pavadinimu.
Tačiau susidaro įspūdis, jog pamirštama (arba sąmoningai nutylima), kokios tikrosios šios istorijos ištakos. Kas pirmasis ištiesino korupcijos kelius. Ir ką drąsiai galėtume pavadinti Lietuvos politinės korupcijos krikštatėviu.
Savo politinę karjerą V. Uspaskichas pradėjo remdamas Artūro Paulausko socialliberalus. Už paramą galimai atsimokėta postu – verslininkas V. Uspaskichas, neturintis jokios politinės patirties, tampa Seimo Ekonomikos komiteto pirmininku. Tačiau veikti per kitas politines jėgas V. Uspaskichui pasirodė neefektyvu, todėl 2003 m. jis šveičia A. Paulauską per bortą, atsistatydina ir įregistruoja savo politinę jėgą skambiu „Darbo partijos“ pavadinimu.
Tai buvo darinys vieno vienintelio lyderio, kuriam laikinai atsitraukus, viskas pradėjo aižėti ir byrėti. Ideologiją, kuria vadovavosi „darbiečiai“, neprieštaringai apibrėžti sunku, pirmiausia, kas ateina į galvą, būtų liberalizmas, tačiau pati ciniškiausia ir įžūliausia jo versija.
Būtent „darbiečiai“ konvejeriu pradėjo pardavinėti vietas rinkiminiuose sąrašuose, būtent jie aiškiai pademonstravo, kad politika yra įtakingiausias ir pelningiausias verslas. Visą šią patirtį (kartu su Vytuku Gabšiu) vėliau perėmė koncernas „MG Baltic“.
Nors apie V. Uspaskichą prikalbėta, prirašyta kalnai, jo fenomenas nenustoja stebinti. Pabandykite prisiminti bet vieną reikšmingą darbą, kurį šis politikas, buvęs Seimo narys, buvęs Ūkio ministras, buvęs Vilniaus savivaldybės narys, buvęs valdančiosios koalicijos narys yra kada nuveikęs? Šnipštas.
O ką jis padarė kaip europarlamentaras, dirbantis jau antrą kadenciją? Tuščia! Visuose postuose V. Uspaskichas veikė savo naudai ir to ypatingai neslėpė. Tad kodėl ši figūra vis dar ne gėdingų Lietuvos puslapių archyvuose, o vėl veržiasi į aktyvią politiką, vėl baudžiasi užimti postą, kuris galėtų atitekti žmogui, gebančiam Briuselyje ką naudingo nuveikti – Europai ir Lietuvai. Kas čia su mumis dedasi, kad uspaskichai ne tik neskęsta, bet dargi plaukia į viršų?
Dėmesį V. Uspaskichas atkreipė jau pačioje savo politinės karjeros pradžioje. Neturėdamas politiko kompetencijų, sunkiai gebantis išsireikšti lietuviškai, V. Uspaskichas veikė taip, kaip suprato, kaip buvo įpratęs – įžūliai, tiesmukai, storžieviškai, ciniškai.
Versle neramiais praeito amžiaus dešimto dešimtmečio laikais visos šios savybės leido išlikti. Politikoje gi, nuo „dainuojančios revoliucijos“ laikų, dominavo kitas stereotipas, reikalaujantis pakylėtumo, aptakumo, tam tikro neapibrėžtumo. Į tokį stereotipą sutilpo ir sarkastiškai pakrizenančios Vytauto Landsbergio metaforos, ir atsargus Algirdo Brazausko „apsvarstysim, išžiūrėsim“.
Tačiau socialines bei moralines įtampas išgyvenančioje visuomenėje, ypač po tuometinio premjero Adolfo Šleževičiaus visa jėga paleistos „didžiosios privatizacijos“, kuri, beje, ir davė pradžią koncernui „MG Baltic“, brendo supratimas, kad politikoje kalbama viena, o daroma visai kas kita.
Atsirado poreikis politikų, kurie žodžių nevyniotų į vatą, drožtų be užuolankų. Trumpalaikė „ubagų karaliaus“ Vytauto Šustausko sėkmė parodė, kad tuomet politinėje rinkoje netgi buitinį chamizmą galima buvo parduoti kaip poziciją. Beje, iš politikų tik tiedu, V. Uspaskichas ir V. Šustauskas, kalbėdavo apie save trečiu asmeniu – „Šustauskas mano...“, „Uspaskichas įsitikinęs...“. Iškalbinga detalė, verčianti susimąstyti.
V. Uspaskichas taip ir būtų likęs Šustausko lygmens triukšmadariu, lesiojančiu trupinius nuo politinio elito stalo, jei ne dvi svarbios aplinkybės. Pirmoji: tapęs „Gazpromo“ įtakos žmogumi Lietuvoje (tai atskira ir tamsi istorija) V. Uspaskichas pakliuvo į interesų tinklą, suteikusį jam kur kas daugiau galimybių ir resursų, nei galėjo įsivaizduoti vietiniai triukšmadariai.
Antroji aplinkybė buvo susijusi su tuo, kad V. Uspaskichas tapo „Dviračio“ personažu. Taip, V. Šustauskas taip pat buvo pakliuvęs į „Dviratį“, tačiau jam nepasisekė su aktoriumi. Tačiau kur kas svarbiau, kad V. Uspaskichas, skirtingai nei V. Šustauskas, ėmė akivaizdžiai lygiuotis į Remigijaus Vilkaičio personažą, netgi iš jo mokytis. Ilgainiui V. Uspaskicho „gražus vaizdelis“ tapo kur kas realesnis nei buvęs suvirintojas Viktoras, be necenzūrinių išsireiškimų nesugebantis suformuluoti nė vienos rišlios minties. Pasitvirtino su kaupu tai, ką sakė garsus rusų rašytojas Viktoras Pelevinas: „Politikas – tai programa. Televizijos programa“.
Beje, „Dviratis“ ir toliau atlieka svarbų vaidmenį konstruojant V. Uspaskicho politinę biografiją. Begrįžtantį V. Uspaskichą vaidina jau kitas aktorius, tą daro kitaip, tačiau nemažiau įtaigiai. Atviras klausimas, kodėl kitomis aplinkybėmis patriotizmą ir pilietiškumą demonstruojantys „Dviračio“ kūrėjai vėl stumia V. Uspaskicho politinius reitingus aukštyn. Matyt, pinigai, gaunami tegu ir ne tiesiogiai iš paties Viktoro, per laidos populiarumo reitingus, jiems yra pakankamas argumentas.
Sugrįžtantis V. Uspaskichas ne kažin kiek ir pasikeitė. Paseno, apsunko, nebe taip greitai randa žodį, suveda pokalbio galus. Atsirado daugiau cinizmo, kuris pačios artimiausios aplinkos žmones verčia gūžčioti pečiais – kurių galų stengtis, eikvoti laiką ir pinigus, vardan ko? Kad ponas vėl pakliūtų į Europos parlamentą?
Neseniai vienas italų europarlamentaras, išgirdęs, kad V. Uspaskichas sugrįžo į Darbo partijos pirmininkus, kad galėtų vėl dalyvauti rinkimuose į Europos Parlamentą, ironiškai pastebėjo, esą lietuviai taip nemyli rusų, kad pasirengę juos pasiųsti kuo toliau, netgi į Briuselį.
Jei renkame tokius, kaip Viktoras, pavojingai nepasitikime savo valdžia. Negerbiame jos. Jei balsuojame už tokius, kad mums atstovautų, negerbiame savo valstybės. V. Uspaskichas daugiau nei bet kas kitas prisidėjo korumpuojant mūsų politinę sistemą. Jis iš esmės taip ir liko nenubaustas. Vytukas Gabšys trina suolą teisme, o V. Uspaskichas atstovauja Lietuvai Europos parlamente. Tai, kad nesusimąstome apie tai, kad mums nerūpi, liudija katastrofiškai žemą mūsų savigarbos lygį.
Ateis laikas, kai tokių nė nepastebėsime. Kaip nepastebime šiukšlių konteineriuose, kol jie nėra perpildyti. Taip, tokių, deja, visada pasitaikys, tačiau jie neužgrobs mūsų dėmesio, neprimes savo manierų, neprivers žavėtis savo arogancija, nekorumpuos mūsų sąmonės. V. Uspaskichas taps tik istorijos pažyma, liudijančia, jog sisteminė politinė korupcija prasidėjo ne nuo koncerno „MG Baltic“. Kad koncernas buvo tik uolus korupcijos mokyklos mokinys.
Vagis ir melagis gali pasakyti teisingų dalykų, pavyzdžiui, kad du kart du yra keturi, ar tai, kad juodoji skylė yra juoda, tačiau tos tiesos nepaverčia jo mažesniu vagimi ir melagiu.
Seime šiuo metu svarstoma mokytojų etatinio darbo užmokesčio sistema. Naują mokytojų darbo apmokėjimą nustatančio įstatymo projekto priėmimas stringa, o iki kitų mokslų metų likus kiek daugiau nei dviem mėnesiams, mokytojai nežino, kaip bus skaičiuojamas jų darbo užmokestis. Naujosios mokytojų darbo apmokėjimo tvarkos įvedimas vis labiau primena didelį chaosą, o ne gerai parengtą ir apsvarstytą įsisenėjusių problemų sprendimo būdą.
Seimo plenarinių posėdžių darbotvarkėje etatinio mokytojų apmokėjimo klausimas galiausiai atsirado šių metų pavasario sesijos metu. Tiesa, projektas pradėtas svarstyti tik gegužės pabaigoje, iki Seimo pavasario sesijos pabaigos likus vienam mėnesiui. Tai reiškia, jog per vieną mėnesį turėtų būti apsvarstyta iš esmės mokytojų apmokėjimą keičianti tvarka, išklausyti mokytojai ir mokyklų vadovai, išklausyta visuomenės nuomonė. Čia ir atsiranda pagrindinė problema – tarytum buldozeriu stumiamam projektui yra skiriama pernelyg mažai laiko. Etatinis mokytojų apmokėjimas kol kas yra neparuošta, skubota ir iki galo neapsvarstyta su svarbia visuomenės dalimi susijusi pertvarka.
Itin svarbi detalė yra etatinio mokytojų apmokėjimo įsigaliojimo data. Pagal įstatymo projektą, etatinis mokytojų apmokėjimas įsigaliotų jau visai netrukus, nuo 2018 m. rugsėjo 1 d. Mokyklos, vadovai, mokytojai jau šiuo metu turėtų derinti naujų mokslo metų krūvius, tvirtinti etatus, paskirstyti finansavimą, parengti naujas darbo sutartis, tačiau naują tvarką nustatantys įstatymai ir poįstatyminiai teisės aktai, iki ateinančių mokslų metų likus kiek daugiau nei dviem mėnesiams, dar iki šiol nėra priimti. Mokytojai jau dabar turėtų žinoti, kas jų laukia ir kokį atlyginimą jie gaus prasidėjus naujiems mokslo metams. Visgi kol kas neaišku, nei kaip keisis atlyginimas, nei kaip jis bus apskaičiuojamas. Įsivaizduokite, kokia sumaišties ir nežinios pilna vasara laukia mokyklų administracijų, kurios per tokį trumpą laiką turės pasiruošti etatiniam apmokėjimui, jei projektas įsigaliotų būtent nuo šių metų rugsėjo 1 d.
Kaip išeitį kartu su kitais Seimo nariais parengėme projektą, kuriuo mokytojų etatinio darbo apmokėjimo modelio įvedimą siūlėme nukelti iki 2019 metų rugsėjo 1-osios. Seimo švietimo ir mokslo komitete tam buvo nepritarta.
Akivaizdu, jog prieš priimant etatinio mokytojų apmokėjimo modelį, reikia išklausyti visų suinteresuotų grupių nuomonių ir, svarbiausia, reikia šnekėtis su tais, kuriems nauja tvarka rūpi labiausiai, – mokytojais. Ministrė po vizitų į mokyklas sako, kad naują tvarką mokyklos priima teigiamai ir yra jam pasiruošusios. Po kiek laiko nuvažiavęs į tas pačias mokymo įstaigas jau išgirstu, kad praktiškai niekas naujos sistemos iki galo nesupranta, pertvarkai nepasiruošta ir nežinios dėl naujos sistemos šiuo metu yra daugiau negu aiškumo.
Net ir ignoruojant faktą, jog didmiesčių ir regionų centrų (tačiau ir ne vien jų) mokykloms, kuriose darbo krūvis yra pakankamas, toks modelis didelės naudos nesuteiks, yra ir kitų diskutuotinų aspektų. Vienas iš jų – nepagrįstai diskriminuojami profesinių mokyklų bei neformaliojo ugdymo mokytojai. Šiuo metu įstatymo projekte mokytojams, dirbantiems pagal bendrojo ugdymo, palyginti su mokytojais, dirbančiais pagal profesinio mokymo ar neformaliojo mokymo programas, numatytas skirtingas kontaktinių ir nekontaktinių valandų skaičius. Mokytojams, dirbantiems pagal bendrojo ugdymo programas, yra skiriama mažiau kontaktinių valandų ir daugiau apmokama už veiklą, skirtą nekontaktinėms funkcijoms vykdyti, nors profesijos mokytojas neretai turi ne ką mažiau papildomų funkcijų.
Galiausiai reikia prisiminti šių metų ministrės sprendimą pailginti mokslo metus. Kaip ir etatinio apmokėjimo modelio priėmimo atveju, taip ir pailginant mokslo metus, buvo primetami neapsvarstyti, neparuošti pasiūlymai. Verstasi per galvas, negalvojant, kas iš to išeis. O išėjo taip, jog moksleiviai, iš ministerijos nesulaukę papildomo finansavimo edukacinei veiklai, tą pratęstą laiką leisdavo nieko neveikdami pustuštėse, tvankiose klasėse.
Rinkimų programoje „Darni Lietuva“ mes įrašėme svarbią nuostatą, kuri atsako ir paaiškina daug šiomis dienomis kilusių klausimų.
2.4.1 skirsnyje įvardinome skaudžiausią Lietuvos problemą – skurdą – ir nurodėme jo mažinimo gaires. Svarbiausiu punktu įrašyta mokesčių sistemos pertvarka ir progresinių mokesčių įvedimas. Jau tuomet numatėme, jog to galėsime imtis tik esant palankiai visuomenės nuomonei.
Ką turime šiandien – įpusėjus šio Seimo kadencijai?
Aš tik užduodu klausimus, o Finansų ministras sako, kad mokesčių mažinimo šaltiniu bus didėjančios pajamos iš šešėlio. Ministras žada, tačiau paskutiniai makroekonominiai duomenys neramina. Štai vakar paskelbta apie mažėjančius biudžeto pajamų surinkimo rodiklius.
Būtent įgyvendinant rekomendacijas pasiūliau paskatinti simbolinį ypač dideles pajamas gaunančių asmenų prisidėjimą prie socialinio teisingumo Lietuvoje ir nepalikti jiems privilegijų neprisidėti prie bazinės pensijos ir kitų svarbių valstybės funkcijų finansavimo. Bendras 20 proc. tarifas būtų taikomas tik tai pajamų daliai, kuri viršija 120 VDU per metus. Ypač didelių kapitalo pajamų apmokestinimas būtų padidintas, bet liktų ženkliai mažesnis nei tokio dydžio darbo pajamų apmokestinimas (siūloma – 27 proc.), gerbiant Lietuvos konkurencingumo siekį.
Ar toks pasiūlymas pakenks tiems keliems šimtams ūkininkų, advokatų ir laidų vedėjų? Ar nevertėtų, remiantis ta pačia logika, tokį pat universalų GPM tarifą siūlyti taikyti ir dividendų pajamoms, viršijančioms SODROS lubų ribą. Aš tik primenu, kad 8 000 Eur per mėnesį yra dvigubai daugiau, nei gauna Prezidentas algos.
Labai raginu Vyriausybę ir Seimą pažiūrėti į mokesčių reformą iš eilinio Lietuvos žmogaus pozicijų, uždirbančio vidurkį ir mažiau. Jis puikiai supranta, kad Vyriausybės užmojai mažinti pajamas iš mokesčių net trimis metais į priekį gali ilgainiui reikšti, kad dalis viešųjų paslaugų bus mokamos. Ar taip atsitiks – parodys laikas, bet nuojauta yra bloga. Ar tai bus dalis sveikatos paslaugos, o gal švietimo? Mažas pajamas uždirbantys taip pat puikiai supranta, kad valstybė jų pensijų stabilumą gali užtikrinti tik stabiliomis pajamomis iš kitų, turtingesnių, mokesčių mokėtojų. Jų varganų įnašų neužtenka.
Paskutiniai mano klausimas skirti ne Vyriausybei, o tiems, kas nepritaria SODROS luboms. Turiu pasakyti, kad balsavau už SODROS lubas. Ar tikrai verta priešintis SODROS luboms, jei norime, kad SODRA žmones traktuotų kaip patikimiausia, stabiliausia pensijos, motinystės ir kitų atvejų pajamų netekimo draudimo forma? Turtingų žmonių aimanavimai televizijose, kad SODRA yra „kiauras maišas“, tikrai neprisideda prie SODROS tvarumo ir pensininkų interesų užtikrinimo. Manau, kad pensijų sistemai tai būtų sveikas sprendimas. Bet tik su ta sąlyga, kad judame link didesnio GPM tarifo asmeninėms pajamoms iš kapitalo ir ambicingo progresinio turtingųjų darbo pajamų apmokestinimo tarifo.
Gerbiami Seimo nariai,prieš atsakydamas žodžiu į man skirtus klausimus, dėkoju jums už šią galimybę pristatyti Aplinkos sektoriaus įsisenėjusias problemas ir ministerijos darbus jas sprendžiant.
Sutikdamas su pasiūlymu tapti Aplinkos ministru, turėjau viziją: pasiekti, kad miškų sektorius duotų didesnę grąžą gamtai ir žmogui, kad atliekų ir vandentvarkos paslaugos būtų teisingos ir kad tie, kurie surenka pinigus iš žmonių už paslaugas, juos naudotų ypač atsakingai ir efektyviai.
Pradėjęs eiti ministro pareigas, radau sudėtingą situaciją ministerijoje ir aplinkos sektoriuje. Anksčiau priimti sprendimai sudarė sąlygas ne tik neefektyviam valstybės ir ES lėšų panaudojimui, bet ir didino socialinę nelygybę, regionų atskirtį.
Pavyzdžiui, visi žinome, jog tapdami ES dalimi, Atliekų tvarkymo strategijoje turime siekį, kad miestų gyventojai, kur atliekų surinkimo sąnaudos lyginant su kaimo vietovėmis yra mažesnės, turi dotuoti kaimiškųjų savivaldybių gyventojų atliekų surinkimo tarifus. Tačiau iki šiol viskas vyko atvirkščiai. Tai keičiame ir siekiame įgyvendinti būtinus sprendimus, kurie būtų socialiai teisingi, kad už atsakingai tvarkomas atliekas mokėtume mažiau.
Seimo nariams tikriausiai puikiai žinoma ir kita problema – vandentiekio bei nuotekų tinklų investicijos pustuščiuose miesteliuose. Kažkada tai buvo populiaru tarp tų politikų, kurie siekė asmeninės naudos ir naudojo tai kaip žingsnį laimėti vietos rinkimus. Tačiau problemas, susijusias su nepasiektais aplinkosauginiais reikalavimais ir neefektyviai panaudotomis ES lėšomis, turi spręsti dabartinė koalicinė Vyriausybė. Ryžtingų žingsnių dėka – šiandien įgyvendiname aiškius planus, kurie imasi spręsti tai, ko nenorėjo matyti kiti.
Visi atsimename, kad lygiai prieš metus, vardan vieno didžiausių valstybės turimo gamtos turto apsaugos ir jo atsakingo naudojimo, Seimo pozicija ir opozicija susitelkė bei patvirtino, kad pokyčiai valstybinių miškų urėdijose – būtini. Vieningai sutarėme siekti, kad miškai būtų valdomi efektyviai, šiuolaikiškai ir skaidriai.
Man tikrai labai nemalonu apie tai kalbėti, tačiau mano interpeliacijos ir šio tyrimo pradžios sutapimas kelia daug klausimų. Manau, jog tai tikrai ne sutapimas, todėl laikau pareiga tai viešinti ir siekti, kad valstybės turtas būtų naudojamas tinkamai, miškus prižiūrintys asmenys savo pareigas ir darbus atliktų tinkamai. Skirdami šešiolikos regioninių padalinių vadovus, pripažinsiu, sulaukėme ne vieno nusistebėjimo, kad nesikonsultuojame su vietos politikais. Ėmęsis reformų, stengiuosi būti kurčias siaurų interesų gynėjams. Noriu, kad visi suprastumėte, jog aš vykdau pažadą – iškelti profesionalumo reikalavimus aukščiau politinių!
Pripažįstu, kad nesu neklystantis. Darau klaidų, per mažai bendrauju su Seimo nariais ir nepakankamai randu laiko komunikacijai. Tačiau turiu ir nemažai planų, kurie dar tik pradėti įgyvendinti ir jaučiu pareigą juos užbaigti. Būtina pasiekti, kad gyventojai mokėtų mažiau už tvarkomas atliekas, kad būtų patogu rūšiuoti ir tinkamai sutvarkyti pavojingas atliekas, sudaryti prielaidas mažėti lauko tualetų skaičiui kaimuose, visa tai, dėl švaresnės Lietuvos ir jos žmonių gerovės!
Gerbiamos Seimo narės, gerbiami Seimo nariai, pateikiu atsakymus į pateiktus klausimus:
Dėl tariamo mano buvusios darbovietės protegavimo.
Visi pagrįsti ir argumentuoti atsakymai buvo pateikti ne kartą, metamų kaltinamų nepagrįstumą paneigė Vyriausiosios tarnybinės etikos komisijos atliktas tyrimas, tačiau išlieka klausimas, kodėl nenorima to išgirsti?
Pradėjęs eiti pareigas, taip, kaip numato įstatymas, santykius su mano buvusia darboviete, ne pelno siekiančia organizacija, viešąja įstaiga „Baltijos Aplinkos forumas“ (toliau – BAF) viešai deklaravau, nusišalinau nuo sprendimų priėmimo ir nedalyvavau su minėta įstaiga susijusių sprendimų priėmime.
Sekdamas Vyriausiosios tarnybinės etikos komisijos rekomendacijomis ir net darydamas daugiau, nei įstatymas reikalauja, 2017 m. pradžioje atsisakiau šios viešosios įstaigos dalininko teisių, kurias neseniai buvau įgijęs. Visa tai buvo patikrinta ir patvirtinta 2018 m. vasario 7 d. Vyriausiosios tarnybinės etikos komisijos sprendimu – jokių pažeidimų nenustatyta.
2018 m. gegužės 30 d. situacija apie BAF vykdomus LIFE programos finansuojamus projektus buvo pristatyta Seimo Aplinkos apsaugos komiteto posėdyje.
Atkreipiu dėmesį, kad projektų idėjos konkuruoja visos Europos Sąjungos mastu. Pareiškėjų susidomėjimas šia programa viršija Europos Komisijos galimybes finansuoti tinkamas projektų idėjas. Šios nepaprastai didelės projektų idėjų konkurencijos kontekste svarbu pažymėti, kad iš Lietuvos kasmet pateikiama tik iki 10 paraiškų (daugiausiai nevyriausybinių organizacijų), iš kurių EK atrenka finansuoti 1–3 paraiškas. 2013–2017 m. nuo narystės ES, Europos Komisija suteikė finansavimą tik dešimčiai projektų iš Lietuvos.
Viešojoje erdvėje, ypač tam tikrose konkrečiose žiniasklaidos priemonėse, vis bandoma susieti Europos Komisijos finansuojamus projektus taip, lyg jie būtų finansuojami valstybės biudžeto lėšomis ir dalinami Aplinkos ministerijos. Tendencingai nutylima, kad Aplinkos ministerija nepriima sprendimų dėl šių projektų, jų nevertina ir neskiria jiems lėšų. Tai daro Europos Komisija. Atsakingai pareiškiu, kad man metami kaltinimai nėra pagrįsti faktais.
Naudodamasis proga noriu pabrėžti, kad LIFE projektų lėšos negali būti panaudotos jokioms kitoms reikmėms. Šios Europos Komisijos lėšos yra skirtos prisidėti prie ES aplinkos ir klimato politikos įgyvendinimo ir plėtros kuriant pridėtinę visuomeninę vertę Europai. Programos nauda gamtai yra tokia akivaizdi, kad net mažėjančiame bendrame ES biudžete naujoje finansinėje perspektyvoje siūloma didinti programos finansavimą.
Dėl buvusio viceministro M. Gudo žmonos santykio su BAF?
Buvusio aplinkos viceministro Dr. Mindaugo Gudo žmona yra buvusi BAF darbuotoja. Nuo 2014 08 iki 2017 10 ji buvo motinystės atostogose. Savo žmonos darbovietę ir iš to galimus interesų konfliktus viceministras M. Gudas deklaravo ir valdė tinkamai.
Dėl atliekų ir pakuočių tvarkymo problemų
Tai, kad įgyvendintos priemonės buvo veiksmingos, rodo daugiau kaip penkis kartus išaugusios įplaukos į Atliekų tvarkymo programą iš sumokėtų mokesčių kiekio: kaip nuo 2014 iki 2016 metų jos buvo apie 2 mln. eurų, 2017 metais išaugo iki 3,3 mln. eurų, o jau 2018 metais, jiems dar nesibaigus, jau gauta 11,2 mln.
Vadinamoji „Metrail“ byla yra ne kas kita kaip ydingo teisinio reglamentavimo (nuo 2003 metų), ilgametės neefektyvios valstybinės atliekų tvarkymo kontrolės ir neatsakingo gamintojų bei importuotojų teisės aktais įtvirtintų funkcijų vykdymo padarinys.
Dėl „Lietuvos Energijos“ kogeneracinių elektrinių projektų
Dėl atliekų deginimo ne kartą sakiau viešai ir šiandien galiu pakartoti, kad aš darysiu visus, savo įgaliojimų ribose, veiksmus, kad atliekų, skirtų deginimui, pritrūktų dar iki 2030 metų. Tam reikia ir gyventojų solidarumo. Esame suplanavę konkrečius veiksmus: diferencijuotas mokestis neperdirbamai pakuotei, patogios rūšiuoti infrastruktūros plėtimas, gyventojų informavimas ir, jeigu reikės, bus siūlomas vienkartinio plastiko ir kombinuoto produkto mokestis.
2012–2016 m. buvo sudarytos visos strateginės ir teisinės prielaidos, kad Vilniaus ir Kauno projektai būtų valstybės svarbos, taip pat sudarant sąlygas iš ES struktūrinės paramos finansuoti Vilniaus projektą.
Taigi man pradėjus eiti pareigas, šių projektų įgyvendinimas buvo pažengęs, bei, iš kompetentingų institucijų gavus įvertinus, man nekilo abejonių dėl finansavimo skyrimo iš ES Sanglaudos fondo, kuris buvo tik formalumas. Politikos tęstinumas yra esminis darnaus vystymosi principas, jo laikymasis – esminė valstybės sėkmės prielaida!
Pakartosiu tai, ką esu ne kartą pasakęs – Zabieliškio sąvartyno plėtra yra abejotino racionalumo projektas, nes politikai sukant link atliekų vengimo ir nešalinimo sąvartynuose – jam trūksta pagrįstumo. Tačiau sąvartynų plėtra yra vietos savivaldos prerogatyva.
Inspektorių teisių suvaržymai kyla iš teisės taikymo praktikos, kurią patvirtino tiek Teismas, tiek ir Seimas. „<...> teismas pabrėžė, kad NAAI nėra pareigūnas ir pareigūnams suteiktomis teisėmis naudotis negali. <...>.“ Teisybės dėlei turiu pasakyti, kad šių pokyčių Aplinkos ministerija neinicijavo ir nėra patenkinta, be to, šie pakeitimai yra įvykdyti iki man pradedant eiti pareigas.
Šiuo metu galiojantis teisinis reglamentavimas leidžia NAAI kartu su valstybiniais aplinkos apsaugos inspektoriais dalyvauti aplinkosauginiuose reiduose ir šia galimybe jie pasinaudoja. Apie 50 proc. reidų neetatiniai inspektoriai dalyvauja ir šiuo metu. Jų indėlis yra svarus, todėl Aplinkos ministerijai siekia ir sieks įtraukianti kuo daugiau aktyvių ir aplinkai neabejingų žmonių į šią veiklą. Konsultuojamės su visų regionų neetatiniais aplinkos apsaugos inspektoriais ir aptariame jų veiklos efektyvumo didinimo ir sąlygų gerinimo klausimus.
Kategoriškai nepritariame nuomonei, kad „reali gyvosios gamtos apsauga šalyje nevyksta“. Pirmiausia, ne tik gyvosios gamtos apsaugos inspekcijų pareigūnai, bet ir kiekvienas valstybinis aplinkos apsaugos kontrolės pareigūnas dalyvauja gyvosios gamtos apsaugoje (tai yra virš 300 pareigūnų). Specializuotos gyvosios gamtos apsaugos inspekcijos tik įrodo, kad Lietuvoje gyvosios gamtos apsaugai skiriamas išskirtinis dėmesys. Nieko panašaus neturi kitos ES šalys. Be to, neabejotinai pasiteisina ir nuolat (24/7) veikianti pranešimų apie aplinkosauginius pažeidimus priėmimo ir reagavimo sistema.
Dėl Aplinkos ministerijai pavaldžių įstaigų nuolatinių vadovų
Valstybinės teritorijų planavimo ir statybų inspekcijos vadovo konkursas įvykdytas ir vadovas išrinktas 2018 m. gegužės 23 d., AAD ir LGT konkursai vadovams paskelbti, kiti konkursai rengiami ir planuojama juos skelbti. Šių įstaigų vadovams keliami aukšti profesiniai, lyderystės, finansų drausmės, žmogiškųjų išteklių valdymo, komunikavimo, strateginio mastymo ir panašūs standartai. Manau, kad tik aukštus profesinius ir vadybinius standartus turintis vadovas gali vadovauti minėtoms institucijoms. Todėl atranka į šių institucijų vadovų pareigybes vykdoma atsakingai, skiriant tam didelį dėmesį.
Situaciją lemia tai, kad valstybės tarnyba tampa nepatraukli ne tik dėl mažo, lyginant su rinka, vadovo atlyginimo, bet ir su viešumu susijusio patiriamo streso, didelės atsakomybės. Tai bendra, ne tik AM, problema, todėl kviečiu Seimo narius neatidėliojant priimti atnaujintą Valstybės tarnybos įstatymą.
Nesutinku su teiginiais, kad minimose institucijose yra bevaldystė. Institucijose nuoširdžiai dirba laikinai paskirti, tačiau kompetentingi vadovai – dėl to darbo kokybė nekrenta. Negaliu sutikti ir niekada nesutiksiu, kad konkursai įvyktų bet kokia kaina, ieškome ir ieškosime kompetentingų, kvalifikacinius reikalavimus pilnai atitinkančių kandidatų, jeigu tokių žinote, pakvieskite ir paraginkite dalyvauti.
Aplinkos ministerijos laikosi nuoseklios ir vieningos Lietuvos pozicijos Astravo BJ klausimu. Jungtinių Tautų Poveikio aplinkai vertinimo tarpvalstybiniame kontekste konvencijos Šalių susitikimuose yra teikiama bendra Europos Sąjungos šalių pozicija, kuri yra suderinama ES koordinacinių posėdžių metu visų ES šalių narių pritarimu. Šalių susitikimuose kalbama vieningu ES šalių bloko vardu (ir tai daro ES pirmininkaujanti šalis kartu su Europos Komisija), tokiu būdu Lietuvos interesai atstovaujami aukštesniu ir skaitlingesniu lygiu – pateikiama vieninga 28 šalių pozicija.
Visi siunčiami dokumentai, visos pozicijos ir veiksmai, susiję su Baltarusijos Respublikoje statoma branduoline jėgaine, taip pat yra derinami su Užsienio reikalų ministerija ir visada atsižvelgiama į jų specialistų teikiamas rekomendacijas.
Klausimas paremtas tikrovės neatitinkančiomis prielaidomis. Priešingai nei teigiama, susidariusios mišrios komunalinės atliekos yra surenkamos ir vežamos apdoroti į mechaninio biologinio apdorojimo įrenginius. Šiuose įrenginiuose atskiriamos antrinės žaliavos, biologiškai skaidžios atliekos ir atliekos, kurios netinkamos perdirbti, tačiau turinčios energetinę vertę. Išrūšiuotos netinkamos perdirbti energetinę vertę turinčios atliekos turėtų būti deginamos atliekų deginimo įrenginiuose. Tačiau šiuo metu Lietuvoje veikiančiame Klaipėdos atliekų deginimo įrenginyje negali būti sudeginamos visos susidariusios netinkamos perdirbti turinčios energetinę vertę atliekos.
Aplinkos ministro 2017 m. gegužės 9 d. įsakymu numatyta, kad sąvartyne galima šalinti „po mišrių komunalinių atliekų apdorojimo (technologijų pagalba) likusias netinkamas pakartotinai panaudoti ir perdirbti, tačiau energetinę vertę turinčias komunalines atliekas, kai nėra galimybių įgyvendinti Valstybiniame atliekų tvarkymo 2014–2020 metų plane nustatyto artumo principo ir nėra pakankamų esamų šių atliekų dalies naudojimo energijai gauti pajėgumų.
Šiuo metu netinkamas perdirbti energetinę vertę turinčias atliekas galima tik naudoti energijai gauti arba laikyti, iki bus galima panaudoti energijai gaminti.
Per pastaruosius 10–12 m. į Lietuvos vandentvarkos ūkį buvo investuota apie 1 mlrd. eurų ES lėšų. Rezultatai galėjo būti neabejotinai geresni, jei prieš mane dirbę ministrai nebūtų sudarę prielaidų teikti finansinę paramą ištuštėjusių miestelių infrastruktūrai finansuoti ar teikti paramą 230 projektams gyvenvietėse mažesnėse nei 2000 gyventojų. Dar vienas pavyzdys: investicijos į eksperimentines technologijas, kaip tai nutiko su Kėdainių valymo įrenginiais.
Savo darbe principingai laikausi nuostatos, kad tiek biudžeto, tiek ES lėšos turi būti naudojamas maksimaliai skaidriai ir pagrįstai. Dėl to ir buvo sumažintas ES struktūrinės paramos finansavimo intensyvumas vandentvarkos projektams iki 50 proc., kas nulėmė jog vandentvarkos įmonės pradėjo atsakingiau rinktis investavimo objektus.
Dėl netinkamų rezultatų įgyvendinant Miestų nuotekų valymo direktyvą jau 2014 m., iki pat 2017 m. AM nesiėmus pakankamų veiksmų, EK pradėjo oficialią pažeidimo procedūrą.
Pažymėsiu, kad savivaldybės ir vandens įmonės atsakingos už infrastruktūros plėtros planavimą, įgyvendinimą ir paslaugų gyventojams teikimą. Savivaldybėms nevykdant sutartinių įsipareigojimų, Aplinkos ministerija, kaip tai numato galiojantys teisės aktai, privalėjo vandens tiekimo įmonėms taikyti finansines korekcijas. Šios korekcijos, anot Valstybinės kainų ir energetikos komisijos, negali būti įtraukiamos į tarifus gyventojams, todėl kaltinimas, kad dėl valstybės interesų gynimo kils kainos, nėra pagrįstas.
2017 metų birželio mėn. su EK yra suderintas veiksmų planas, kaip Lietuva šalins priežastis, dėl kurių buvo inicijuota pažeidimo procedūra.
Papildomai, mano iniciatyva, Aplinkos ministerija savivaldybėms iš Aplinkos apsaugos rėmimo programos papildomai skyrė 2,350,000 Eur prijungti 2880 gyventojų prie centralizuotų nuotekų tinklų.
Negalima sieti klausime minimos nuotekų tinklų avarijos, kuri įvyko 2016 m. gruodžio 23 d., ir šių metų balandžio 21 d., nes tai visiškai skirtingi atvejai. Tačiau svarbiausia yra tai, kad abiem atvejais mūsų pareigūnai situaciją fiksavo ir dalyvavo rizikų vertinime.
Vilniaus regiono aplinkos apsaugos departamento pareigūnai pagal kompetenciją dalyvavo Vilniaus m. savivaldybės Ekstremaliųjų situacijų komisijos darbe (teikė pasiūlymus dėl žalos sumažinimo, aplinkos atkūrimo priemonių ir kt.) bei pagal kompetenciją vykdė kitas aplinkos apsaugos kontrolės funkcijas (vertino į aplinką patenkančią taršą bei jos poveikį Neries upei, teikė reikalingą informaciją ES valdyme dalyvaujančioms institucijoms). Nedelsiant po šios avarijos, mano įsakymu buvo sudaryta komisija, kuri įvertino Aplinkos ministerijos ir jai pavaldžių institucijų veiksmus, valdant ES bei vertinant padarytą žalą aplinkai, bendradarbiavo ir teikė rekomendacijas kitoms institucijoms.
Dėl taikos sutarties, pasakytina, kad tokiose bylose, kuomet sudėtinga pateikti nenuginčijamus įrodymus, pagrindžiančius žalos dydį, siūloma teismo mediacija. Taikos sutartį tokiais atvejais patvirtina teismas, įvertinęs ir nustatęs, kad taikos sutartis neprieštarauja imperatyvioms įstatymų ir kitų teisės aktų nuostatoms, viešajam interesui, nepažeidžia trečiųjų suinteresuotų asmenų teisių ar teisėtų interesų.
Sudarytą sutartį vertinu kaip kompromisą, siekiant žalos aplinkai atkūrimo ir atlyginimo, taip pat siekiant išvengti administracinės naštos, bylinėjimosi, biudžeto lėšų eikvojimo.
Dėl miestuose ir miesteliuose vis dažniau kertamų sveikų medžių
Priminsiu, kad, vadovaujantis Želdynų įstatymo nuostatomis, būtent savivaldybės priima sprendimus ir išduoda leidimus kirsti, persodinti ar kitaip šalinti, genėti saugotinus medžius ir krūmus, augančius valstybinėje ir privačioje žemėje. Savivaldybės įpareigotos teikti fiziniams ir juridiniams asmenims informaciją medžių ir krūmų sodinimo, kirtimo, genėjimo, perkėlimo klausimais.
Aplinkos ministerija, atsižvelgdama į pastaruoju metu kylantį rezonansą dėl savivaldos veiksmų, tvarkant želdinius miestuose ir miesteliuose, inicijavo ir kelių teisės aktų koregavimą – baigiamas rengti Želdynų įstatymo pakeitimo įstatymo projektas. Taip pat Vyriausybės nutarimu pakeisti kriterijai, pagal kuriuos medžiai ir krūmai, augantys ne miškų ūkio paskirties žemėje, priskiriami saugotiniems.
Nepaisant to, kad dėl sprendimų dėl želdinių yra atsakingos pačios savivaldybės, Aplinkos ministerija situacijai pakeisti ėmėsi ir kitų veiksmų – rengė seminarus savivaldybių darbuotojams, teikė rekomendacijas, kreipėsi raštu į visas administracijas, inicijavo straipsnius ir reportažus žiniasklaidoje.
Dėl įsakymo eksploatuoti netinkamas transporto priemones, laikomas atliekomis
Visų pirma, minimas įsakymas buvo priimtas 2016 m. lapkričio 25 d. – tai nėra mano pasirašytas įsakymas, kaip teigiama. Tačiau tai jokiu būdu nereiškia, kad teisės aktas nustatantis kriterijus, kada transporto priemonė yra laikoma atlieka, nereikalingas.
Šis įsakymas buvo patvirtintas po ilgų pasirengiamųjų darbų: 2014 m. Ministro Pirmininko potvarkiu sudaryta tarpinstitucinė darbo grupė naudotų transporto priemonių ir jų dalių bei eksploatuoti netinkamų transporto priemonių įvežimo ir tvarkymo kontrolei užtikrinti ir pasiūlymams dėl teisės aktų tobulinimo teikti. Būtent ši darbo grupė pasiūlė keisti Eksploatuoti netinkamų transporto priemonių tvarkymo taisykles, nustatant kriterijus.
Šiuo metu yra rengiamas įstatymas, kuriame bus perkelti Aplinkos ministro įsakymu patvirtinti kriterijai – sprendimą turės galimybę priimti Seimas.
Aplinkos ministerija neturi informacijos apie pretenzijas dėl galimų nuostolių atlyginimo.
Dėl Miškų įstatymo poįstatyminių teisės aktų
Dėl VĮ Valstybinių miškų urėdijos įstatų
Miškų įstatyme yra identifikuotos svarbiausios miškų urėdijos veiklos. Tačiau tai nereiškia, kad Valstybės įmonė negali vykdyti jokios kitos įstatymais nedraudžiamos veiklos.
Dėl medienos pardavimo skaidrumo ir smulkiųjų medienos perdirbimo įmonių nediskriminacijos užtikrinimo
Nuoširdžiai dėkoju, kad pagaliau bendrai sutariame, kad iki miškų sistemos pertvarkos galiojusi tvarka buvo nepakankamai atspari poveikiui.
Siekiant didesnio skaidrumo, prekybos mediena reglamentavimo patvirtinimas yra pakeltas į Vyriausybės lygmenį. Vyriausybės medienos prekybos administratoriumi paskyrė nepriklausomą valstybės valdomą įmonė – UAB „Baltpool“. Beje, kaip ir seniau – aukcionų laimėtojas nustatomas tas, kuris pasiūlo didžiausią kainą, o aukciono dalyviu gali tapta visi norintys, todėl diskriminacija yra neįmanoma.
Taip pat, toliau tobulinant prekybos mediena sistemą, Vyriausybės pavedimu aplinkos ministro 2018 m. balandžio 26 d. įsakymu sudaryta darbo grupė, į šią darbo grupę įtraukti su prekyba mediena ir jos reglamentavimu susijusių institucijų ir asocijuotų socialinių partnerių, įskaitant smulkiuosius medienos perdirbėjus, atstovai.
Dėl per daugybę metų itin uždaros buvusios urėdijų sistemos esama daug nežinojimo ir sąvokų painiojimo, todėl dažnai klystama įvardinant girininko, eigulio ar kito specialisto-miškininko pareigas. Vidutinis mėnesinis Valstybinių miškų urėdijos regioninių padalinių vadovų atlyginimas 2018 m. pirmą ketvirtį buvo 1887 eurai; girininkų vidutinis mėnesinis darbo užmokestis 2018 m. pirmą ketvirtį – 1157 eurai iki mokesčių.
Ši informacija yra viešai skelbiama Valstybinių miškų urėdijos interneto tinklalapyje.
Pabrėžiu, kad kaip jau ne kartą žadėta praėjusiais metais – būtent šiemet vyksta esminiai pokyčiai pačioje įmonėje. Vyksta ir darbo apmokėjimo sistemos pakeitimas. Pirmuoju etapu įmonė pakėlė mažiausiai uždirbantiems miškininkams specialistams atlyginimus nuo šių metų birželio 1 d. Pvz., vidutinis girininko atlyginimas per mėnesį bus 1197 eurų iki mokesčių. Antruoju etapu numatyta sukurti vieningą darbo apmokėjimo sistemą, kuri turėtų įsigalioti 2019 metų pradžioje.
Dėl tiesiogiai miške dirbančių eigulių, girininkų pavaduotojų, girininkų ir kitų specialistų darbo užmokesčio didinimo ir atlyginimų santykio
Priminsiu, kad pažadas buvo ne ženkliai padidinti atlyginimus, o sulyginti bazinius tose pačiose pareigose dirbančių darbuotojų atlyginimus, taip juos didinant. Įmonės aukščiausio lygio vadovų ir darbuotojų atlygiai nelygintini, kaip nelyginamas ir šių skirtingų pareigybių darbuotojų darbo turinys, funkcijos ir atsakomybės.
Siekiant padidinti darbo užmokestį mažiausiai uždirbantiems darbuotojams, Valstybinių miškų urėdijos vadovybė peržiūrėjo girininkų, girininkų pavaduotojų ir eigulių (t. y. miškininkų-specialistų, dirbančių darbą tiesiogiai miškuose) atlyginimus ir nuo šių metų birželio mėnesio nustatė didesnį atlygį už darbą 470 specialistų. Šios darbuotojų grupės atlyginimai padidės nuo keliasdešimties iki 140 eurų per mėnesį prieš mokesčius. Pakeitimai įsigalios iš karto po to, kai įmonė aptars šiuos atlygio pokyčius su profsąjungų atstovybe ir su darbuotojais bus pasirašyti darbo sutarčių pakeitimo dokumentai.
Kaip pavyzdį įvardiju darbo užmokesčio pokyčius:
Šis atlygio padidinimas įmonės darbo užmokesčio fondą didins 415,786 eurais per vienerius metus. Iki metų pabaigos šis pakėlimas kainuos įmonei 242,542 eurus.
Dėl buvusių urėdų ir Generalinės miškų urėdijos darbuotojų įdarbinimo
VĮ Valstybinių miškų urėdijoje dirba 20 darbuotojų, anksčiau dirbusių Generalinėje miškų urėdijoje (miškininkystės, miškotvarkos, medienos ruošos ir prekybos, IT, finansų, personalo valdymo srityse) ir 11 buvusių miškų urėdų: direktoriaus pavaduotojas medienos ruošai ir prekybai, 4 regioninių padalinių vadovai, kurie birželio 1 d. buvo paskirti į pareigas laimėję šiemet skelbtus konkursus. Regioniniuose padaliniuose taip pat dirba girininkai, eiguliai, inžinieriai, medienos ruošos padalinių specialistai. Buvęs generalinio miškų urėdo pavaduotojas dirba Valstybinių miškų urėdijos direktoriaus pavaduotoju.
Dėl VĮ Valstybinių miškų urėdijos vyriausiojo patarėjo ir jam išmokėtų išeitinių išmokų
Valstybinių miškų urėdijos direktoriaus patarėjas dirbo įmonėje nuo 2018 m. sausio 3 d. iki balandžio 20 d., ir buvo atleistas šalių susitarimu išmokant 6 mėnesių atlyginimo dydžio išeitinę kompensaciją. Pažymėtina, kad pradiniu įmonės kūrimosi, jos centrinės administracijos ir vadovybės formavimosi pereinamuoju laikotarpiu, patarėjas atliko itin svarbias funkcijas – užtikrino būtiną institucinės atminties perdavimą, padėjo koordinuoti įmonės regioninių padalinių veiklą bei vidinę įmonės priežiūrą ir pan. Tačiau atsiradus ir pradėjus dirbti nuolatinei įmonės aukščiausios grandies vadovybei, minėtos funkcijos ir joms atlikti skirta pareigybė, įmonės vadovybės manymu, tapo perteklinės.
Atkreiptinas dėmesys, kad vadovaujantis Darbo kodekso 148 straipsnio ir Teisės gauti informaciją iš valstybės ir savivaldybių institucijų ir įstaigų įstatymo 5 straipsnio 2 dalies 6 punkto nuostatomis, kiekvieno darbuotojo mėnesinis atlyginimas yra jo asmeninė informacija. Viešai skelbiami tik vidutiniai pareigybių atlyginimai, o tokiu atveju, jei įmonėje dirba vienas asmuo tokioje pareigybėje (išskyrus įmonės direktorių, kurio atlygis skelbiamas viešai), ši informacija skelbiama tik jo sutikimu.
Dėl išeitinių išmokų buvusiems miškų urėdams
Aplinkos ministerija, siekdama sudaryti visas sąlygas reguliuoti šernų populiacijos gausą, pakeitė Medžioklės Lietuvos Respublikos teritorijoje taisykles (toliau – Taisyklės). Vadovaujantis Taisyklių nuostatomis, leidžiama visus šernus nepriklausomai nuo jų amžiaus ir lyties medžioti ištisus metus visais Taisyklėse numatytais medžioklės būdais. Šernų medžiojimas nėra nei limituojamas, nei licencijuojamas. Be to, Lietuvoje, kitaip nei daugelyje ES šalių, medžiojamus šernus leidžiama apšviesti prožektoriais. Taip pat, siekiant sumažinti šernų populiacijos augimą, Taisyklėse nustatytas draudimas šerti šernus visoje Lietuvos Respublikos teritorijoje. Taisyklėse nustatytas draudimas medžioklės plotų vienete įrengti daugiau kaip 10 šernų viliojimo vietų 1000 ha medžioklės plotų, o vienoje viliojimo vietoje vienu metu naudoti daugiau kaip 100 kg natūralaus pašaro ar masalo.
Srutų ir skysto mėšlo kauptuvai (lagūnos) prie UAB „Beržų kompleksas“ kiaulidžių pastatyti kartu su kompleksu. Lietuvos Respublikoje galiojantys teisės aktai tokių įrenginių eksploatuoti nedraudžia. Lagūnų teritorijoje sumontuoti monitoringo šuliniai. Kartą ketvirtyje semiami gruntinio vandens mėginiai, kurie nerodo, kad būtų teršiami gruntiniai vandenys.
Srutos iš lagūnų laukų tręšimui pradėtos išvežti tik įsitikinus, kad jos nėra pavojingos biosaugos aspektu, ir baigus kiaulidžių dezinfekavimo darbus. Valstybinės maisto ir veterinarijos tarnybos pareigūnų teigimu, dezinfekuojančių medžiagų poveikis atviroje aplinkoje ir pavojus gyviems organizmams išlieka iki 10 parų.
Parenkant vietą ūkinių gyvūnų gaišenų ligų protrūkio atveju užkasimui, Lietuvos geologijos tarnybą yra parengusi vietos parinkimo aplinkosauginių kriterijų sąrašą, kuriuo ir buvo vadovautasi šiuo konkrečiu atveju.
Dėl Žemės ūkio inovacijų centro danielių
Konstitucinis teisės lygybės principas – įstatymas netaikomas selektyviai išskirtinių laikinų gyvūnų sąlygų sudarymo jeigu jų laikytojas bus siejamas su politine partija ir valdančiąja dauguma.
Aplinkos apsaugos agentūra išduodama Leidimą laikyti nelaisvėje laukinius gyvūnus (danielius) Žemės ūkio inovacijų centrui laikėsi visų Taisyklėse nustatytų reikalavimų. Aplinkos apsaugos agentūra vadovaudamasi Taisyklėmis neturi pagrindo neišduoti asmenims leidimo laikyti nelaisvėje laukinius gyvūnus, jeigu asmenys pateikia visus reikiamus dokumentus ir informaciją reikalingus leidimui išduoti.
Turiu pripažinti, Aplinkos ministerija yra atsakinga už nemenkos dalies sektorių kuravimą. ESU DĖKINGAS visiems Seimo nariams, palaikiusiems pertvarkas, aplinkos ministerijos komandai, kurie negailėdama darbo valandų, iš šeimos pavogto laiko, o kartais ir visiškai nepagrįstai nuteisiami viešoje erdvėje, dirba Lietuvai, ryžtingai vykdo pokyčius, kurie buvo reikalingi dar prieš 27 metus.
Sistema atrodo purviniausia tada, kai pradeda valytis. Tačiau turime suprasti, kad traukome 27 metų senumo voratinklį, apraizgiusį mūsų miškų, aplinkosaugos sektorius. Natūralu, kad hidra ginasi. Ginasi pavaišindama Jus kava, pasakodama graudulingas istorijas apie atleidžiamus pažeidžiamus žmones, rašydama grasinančias žinutes, paskleisdama pseudotiesos ūką žiniasklaidoje arba feisbuke, kad tik nukreiptų dėmesį nuo tiesos, realių problemų ir faktų. Kaip aplinkos ministras vadovaujuosi savo sukaupta patirtimi, ekspertų išvadomis, ES ir EBPO rekomendacijomis. Viešumo, skaidrumo, kokybės, efektyvumo kriterijais. Žinoma, tai nepatinka tiems, kuriems skirtingi Aplinkos ministerijos kuruojami sektoriai yra tapę asmeninėmis ėdžiomis, t. y. tiems, kuriems asmeniniai interesai yra aukščiau visuomeninių!
Kiekvienos Aplinkos reformos epicentre yra žmogus, Lietuvos pilietis. Su kiekvienu darbuotoju, su kuriuo atsisveikiname dėl to, kad jo sukuriama vertė yra per menka arba vertybės nesutampa su pareiga valstybei, atsisveikiname pagarbiai ir sąžiningai. Blogiausia, kas dabar galėtų nutikti, tai sustoti viduryje brastos ir keisti kursą.
Gerbiami Seimo nariai, tautos atstovai, dėkoju už Jūsų dėmesį. Esu atviras Jūsų klausimams.
Praėjusią savaitę Europos Parlamente diskutavome dėl Stambulo konvencijos, skirtos kovai su smurtu prieš moteris, ratifikavimo: kokia situacija, kodėl 9 Europos Sąjungos valstybės (tarp jų ir Lietuva) vis dar neratifikavo šios konvencijos? Už būtinumą ratifikuoti konvenciją vieningai pasisakė visos Europos Parlamento frakcijos.
Diskusijose nuskambėjo ir klausimas, kurį noriu pateikti Lietuvos Respublikos Seimui: kiek moterų dar turi būti sumušta, nužudyta ar išprievartauta, kad būtų ratifikuota Stambulo konvencija?
Pažvelkime realybei į akis: tūkstančiai Lietuvos moterų patiria smurtą. Ta realybė yra dar baisesnė, nes tūkstančiai moterų bijo pranešti apie smurtą. Ir tai vyksta čia, ES valstybėje.
Man labai gėda ir gaila, kad mano valstybė, Lietuva, iki šiol nėra ratifikavusi Stambulo konvencijos. Argumentai, kuriuos dar pavasarį pateikė Seimo valdančiosios daugumos lyderiai, taip pat ir kai kurie opozicijos nariai – absurdiški. Sprendimas neratifikuoti Stambulo konvencijos argumentuojamas tuo, kad ji adresuota toms Europos Tarybos narėms, kurios dar nėra sukūrusios smurto prieš moteris teisinio indėlio. O Lietuvoje (cituoju): „iš esmės visos konvencijos nuostatos, kurios skirtos moters apsaugai nuo smurto, jau yra tapusios Lietuvos nacionalinės teisės dalimi“.
Ir ką? Ir viskas čia, Lietuvoje, gerai? Smurtas artimoje aplinkoje menksta, nes įstatymus (tobulus ar netobulus) jau turime?
Sąmoningai nutylima, kad vadinamoji Stambulo konvencija apima ne tik kovą prieš smurtą, bet ir smurto artimoje aplinkoje prevenciją ir šalinimą. O tai nėra tik įstatymai, bet ir jų vykdymas, įgyvendinimas.
Veidmainiška Seimo valdančiųjų pozicija: siūloma Stambulo konvenciją išmesti į šiukšlių dėžę, bet pasisakoma prieš smurtą. Iš tiesų tai yra atsisakymas realiai (darbais, o ne žodžiais) kovoti su smurtu prieš moteris.
Ar smurto prieš moteris konvenciją ratifikavusios valstybės – Austrija, Belgija, Danija, Estija, Graikija, Italija, Ispanija, Kroatija, Kipras, Lenkija, Malta, Nyderlandai, Portugalija, Prancūzija, Rumunija, Slovėnija, Švedija, Suomija, Vokietija ir kitos – nėra sukūrusios jokio smurto prieš moteris teisinio modelio? Žinoma, kad yra. Tik šiose valstybėse nugalėjo požiūris, kad problemą spręsti kartu yra lengviau.
Lenkija viena iš pirmųjų pasirašė ir ratifikavo Stambulo konvenciją. Kas blogo nutiko Lenkijai po Stambulo konvencijos ratifikavimo? Jokio blogio ir jokių nebūtų dalykų, kuriais šiandien gąsdinama Lietuvos visuomenė, Lenkijai nenutiko.
Dar 2017 metais Europos Parlamentas pritarė, kad ES prisijungtų prie Stambulo konvencijos. Tuomet rezoliucijoje pažymėta, kad ES valstybėse piliečiai ir gyventojai nevienodai saugomi nuo smurto dėl lyties, nes nėra vieningos strategijos, valstybėse vadovaujamasi skirtingomis koncepcijomis, net nusikalstamos veikos dėl smurto apibrėžiamos skirtingai. Esama ir didelių skirtumų nukentėjusioms moterims suteikiant saugų būstą ir pagalbą. Taip pat pažymėta, kad Stambulo konvencijai įgyvendinti valstybės turi skirti pakankamus finansinius ir žmogiškuosius išteklius. Ar tai – būtinybė skirti papildomus išteklius – ir yra priežastis, kodėl Lietuva vengia tarptautinės atsakomybės?
2017 metais ES prisijungė prie Stambulo konvencijos.
Labai apgailestauju, kad valdantieji Lietuvoje nesuvokia Stambulo konvencijos reikalingumo. Ir nesupranta, jog konvencija yra skirta kovoti su smurtu prieš moteris, o ne kokiems nors kitiems paslėptiems tikslams. Lietuva neturėtų lygiuotis į Rusiją, kuri kategoriškai nusiteikusi prieš šią konvenciją ir šaudo į ją iš Kremliaus propagandos pabūklų. Lygiuokimės į Skandinavijos valstybes, kurių „laimės indeksai“ – aukščiausi pasaulyje.
Problemas reikia spręsti, o ne jų gėdytis ar kurti menamus baubus ir jais gąsdinti visuomenę.
Atsisakymą ratifikuoti Stambulo konvenciją vertinčiau kaip bandymą dangstyti problemą. Tokie veiksmai nepadės spręsti problemų. Juolab kad smurtas prieš moteris ir mergaites egzistuoja įvairiose pasaulio valstybėse – ir moderniose, ir ne taip išsivysčiusiose. O pasipriešinimas tokiam smurtui reiškia ir kovą už vaikus bei jų šviesesnę vaikystę.
Pagarba moterims, vaikams, pagalba vyresniems žmonėms ir neįgaliesiems – tai turi būti mūsų valstybėje. ES šeimos narei tai – privalumas, nes tik tokiu atveju joje norės gyventi žmonės. Juk kuriame (ar tik deklaruojame?) modernią valstybę.
Jeigu viską išimti iš istorinio konteksto ir spekuliatyviai moralizuoti, tai tuomet kažkas pasakys, kad Sąjūdis savo programoje įrašė tikslą apie neutralią Lietuvą, kurioje nebūtų užsienio karių.
Tai 1989 metais buvo taikoma sovietų okupacinei kariuomenei, o deklaruojant neutralumo siekį norėta pasiekti kuo skubesnio okupantų iškraustymo. 2018 metais mes esame NATO ir tai mūsų saugumo pagrindas.
Sąjūdžio 30-mečio minėjime pamėginta antiimigracinę ir sienų kontrolės Sąjūdžio programines nuostatas adaptuoti dabarčiai. Tačiau Sąjūdžio, kėlusio sau tikslą bet kokia kaina išsiveržti iš komunistinės imperijos, kai kuriuos konkrečius to meto sąlygų padiktuotus reikalavimus pernešti į dabartį yra visiškas prašovimas erdvėje.
1988 m. kalbant apie nekontroliuojamą migraciją, turėta galvoje to meto realybė – sąjunginio pavaldumo įmonių nuolatinis pripildymas iš Sovietų Sąjungos atvykstančiais darbininkais. Išorės sienos beje buvo kontroliuojamos KGB pasienio kariuomenės ir niekas jų nesiruošė atverti. To meto žmonės norėjo ir jas atverti, kad galėtų be komunistinės nomenklatūros prievaizdų judėti po pasaulį, gyventi ir dirbti ten, kur nori. Ir kartu jų kontrolę atimti iš okupantų.
Tai irgi buvo Sąjūdžio tikslai. Ir tai buvo tuomet, kai beatsikurianti Lietuvos valstybė ne tik turėjo kovoti dėl išlikimo. Dėl prasidėjusio Sovietų Sąjungos irimo proceso, pagreitinto visišku jos ekonominės sistemos žlugimu, Lietuvoje taip pat buvo galima stebėti daugybę socialinių krizių, kurias dar pagilindavo piniginių resursų trūkumas, deficitai. Savo indėlį, siekdama parklupdyti Lietuvą, įnešė ir Maskva: skelbdama blokadas, konfiskuodama rublinius ir valiutinius indėlius, grasindama karine jėga ir atvirai remdama antivalstybines jėgas.
Suvokiant, kad Lietuvos nepriklausomybė priklausė nuo piliečių – jų vieningumo, susiklausymo ir savo išrinktos valdžios palaikymo, kiekvienas galėjo jaustis atsakingas už valstybės ateitį. Ir Lietuvos valstybė atsilaikė.
Sąjūdžio tikslas buvo ir partinis pliuralizmas, kaip demokratijos pagrindas, o ne „gero“ oligarcho valdoma valstybė. Bet kai rėžiama iš tribūnos, kad „visi vienodi“, tai toks reliatyvizmas ypač mėgiamas korumpuotų politikų. Jei dar pridės „kaltas Landsbergis ir konservatoriai“, tai kaip ir indulgencija garantuota. Juk kaip pasakė šviežiai kepamas „filosofas“: „iš kitų partijų nieko ir nesitikėjome“.
O gal vis tik reikėjo ir reikia tikėtis, visoms partijoms keliant reikalavimus, o ne numoti ranka ir abejingai praeiti pro balsavimo apylinkes? Kažkada žurnalistas R.Sakadolskis kalbėdamas apie Lietuvos perspektyvas pasakė, kad „mažos bendruomenės žmonių suinteresuotumas ir dalyvavimas savo valstybės reikaluose yra atspirtys savarankiškumo praradimo, ištirpimo pavojams. Negausioms tautoms, tokioms kaip mūsų, demokratija yra ne vien taikaus ir gero gyvenimo sąlyga, o išlikimo garantas“.
Net ir išlydėjus okupacinę armiją, netrūko ir vidaus politinės įtampos. Žmonių siekį greitai praturtėti ir gyventi geriau negu sovietmečiu prieš ketvirtį amžiaus sumalė bankų krizės pirmoji banga bei bankrutavusių holdingų antroji banga. Buvo pradėta stiprinti Lietuvos ekonomikos priklausomybė nuo rytų kaimyno – realizuota apsirūpinimo nafta alternatyva ir pastatytas Būtingės terminalas.
Atsigaunančios bei besikeičiančios ekonomikos privalumus suderinti su valdžios ir žmonių lūkesčiais gauti didesnius atlyginimus bei pensijas sugriovė Rusijos krizė. Vis dar paveldėta per didelė priklausomybė nuo Rusijos neleido Lietuvai išvengti naujos krizės bangos. Bet tapome ES bei NATO nariais, ir ES parama prisidėjo prie Lietuvos valstybės stiprėjimo. Bet dar didesni žmonių lūkesčiai, netolygus skirtingų Lietuvos regionų vystymasis ir atsivėrusi dalies ES šalių darbo rinka nulėmė emigracijos spartumą – ne mažiau 400 tūkst. žmonių dar iki 2008-2009 metų pasaulinė krizės išvyko į Vakarų valstybes. Tik ES darbo rinka išgelbėjo Lietuvą nuo didžiulio nedarbo lygio.
O Lietuvoje žmonių lūkesčiai visada buvo tenkinami palaikant nuolatinį biudžeto deficitą, nors ekonomika tam tikrais laikotarpiais demonstruodavo rekordinius augimo tempus. Rezervų kaupimas, kuo užsiėmė ne tik danų, norvegų, estų, bet ir rusų valdžia, netapo prioritetu. Tik kažkada priimti finansiniam tvarumui palaikyti reikalingi įstatymai verčia lūkesčius derinti su galimybėmis.
Yra akivaizdu, kad eilinį Lietuvos žmogų, kuris stovi prie prekybos centrų kasų, tai mažai domina. Ne kiekvienas galėjo pasinaudoti nuosavybės teisių restitucijos galimybėmis, ne kiekvienas galėjo ir gali išgyventi iš savo darbo. Prasidėjo ir nuvarymo nuo žemės procesas – besikuriančios stambios žemės ūkio bendrovės užvaldė dešimtis tūkstančių hektarų, palikdamos jų buvusiems savininkams tik galimybę tapti padieniais darbininkais kokiuose nors naisiuose.
Ar viską padarėme, kad atsispirtume monopolizavimo procesams atskirose ūkio srityse? Toli gražu ne viską. Susiklosto net paradoksali situacija, kai labiausiai nuo Rusijos priklausomi verslininkai, kuriantys savo koncernus, naudojasi europiniais pinigais pačiomis lengvatinėmis sąlygomis savęs praturtinimui, bet kartu mėgina vykdyti prieš Lietuvos euroatlantinius ryšius nukreiptus politinius projektus.
Ir svarbiausia, suprasti – korupcinė erozija stiprinama korupciniu eksportu, kuriuo siekiama sukurti kaimyninėse šalyse stiprias atramas versle, kuris turi tiesioginę įtaką tos šalies regionų gyventojams.
Savo laiku (prieš dešimtmetį) pagrindiniai iššūkiai šalies nacionaliniam saugumui buvo susieti su energetinio saugumo strategijos įgyvendinimu ir sustiprėjusia didele Lietuvos priklausomybe nuo monopolinio energijos išteklių tiekėjo, paslėpta Rusijos įtaka Lietuvos politiniams procesams bei sustiprėjusiomis informacinėmis atakomis, kuriomis siekta formuoti kitos valstybės nacionalinius interesus atitinkančią informacinę erdvę.
Reikia pripažinti, kad praleidome Rusijos oligarchų tiesiogiai veikiamus kitus ekonomikos sektorius. Atsirado ir naujas 2K (Kantoro-Karbauskio) projektas, kuris leido sukaupti viešai nematomą „piniginę antklodę“ ir ja užkloti šalies vidaus politiką veikiančias iniciatyvas. Kai prieš dešimtmetį buvo įvardinta, kad pažeidžiant demokratinę už valstybės saugumą atsakingų institucijų veiklos kontrolę ir vengiant atskaitomybės demokratiškai išrinktiems politikams, buvo vykdomas valstybės institucijų užvaldymas, darant įtaką politiniams bei ekonominiams procesams, o per įtakingų neformalių grupių ir korumpuotų verslo grupių veikiamą žiniasklaidą buvo siekiama manipuliuoti viešąja nuomone, tai mes nepamatėme kitų reiškinių. Kad trąšų verslas ir santykiai su V. Kantoru (ir jo įmone, trąšų gamintoja „Acron“) nebūna plikas atsitiktinumas, rodo ir dabar išslaptintas vienas M. Basčio apkaltos dokumentas: „2013 m. vasario 6 d. S. Dubininkas kreipėsi į M. Bastį, teigdamas, kad turi projektą dėl trąšų ir nori gauti M. Basčio patarimą (užtušuota). Pažymėtina, kad „trąšų klausimu“ S. Dubininkas „tarėsi“ ir su Rusijos žurnalistu E. Mackevičiumi – pastarasis paskambino S. Dubininkui, pasidomėjo dėl „Acron“ ir pasiūlė S.Dubininkui paskambinti slaptu telefonu Rusijos žemės ūkio ministerijos Teisės departamento direktoriui.
S. Dubininkas teigė, kad jo kompanija norėtų prekiauti su „Acron“ tiesiogiai, o ne per tarpininkus (užtušuota). 2013 m. kovo pabaigoje S. Dubininkas teigė, kad buvo susitikęs su „Acron“ savininku Viačeslavu Kantoru, bet prekyba trąšomis, esą, užstrigusi dėl tarpininkų veiksmų. Todėl jis laukia V. Kantoro skambučio ir yra pasirengęs vykti derybų į Izraelį“.
Būčiau neteisus, jei nutylėčiau, kad A. Lukašenkos valdomoje Baltarusijoje „Agrokoncernas“ neturi užnugario. Čia UAB „Agrokoncernas“, užimdamas apie trečdalį Lietuvos trąšų rinkos (250 tūkst. tonų per metus), vien tik 2015 metų dešimt mėnesių buvo didžiausias Gomelio chemijos gamyklos partneris, gaudamas 123 tūkst. tonų trąšų. Sakote, viskas vyksta be visažinio „Batkos“ kontrolės ir Astravo AE reikalai čia ne prie ko?
Prezidentė savo metiniame pranešime šį tą paminėjo apie latifundines tendencijas Lietuvoje. Tačiau ne viską. Latifundinė oligarchizacija žemės ūkyje, žemių telkimas vienose rankose apeinant įstatymus, ūkininkų nuvarymas nuo žemės, vykdomas „Agrokoncerno“, ne/įtariamo manipuliavimu muitais už dešimtis milijonų dolerių įvežant rusiškas trąšas ir žlugdant mūsų gamintojus. Štai ir šiais metais, tik per du vasario–kovo mėnesiais iš Rusijos į Lietuvą įvežta net 70 tūkst. tonų „maišytų trąšų“ už 18 mln. dolerių, nors prieš metus per tą patį laikotarpį buvo įvežta vos ne tris kartus mažiau (28,5 tūkst. tonų už 6,4 mln. dolerių). Nuo 2013 m. sausio, net nukritus trąšų kainoms, buvo įvežta šio „mišinėlio“ už 316 mln. dolerių arba beveik milijonas tonų. Šis šešėlis, per metus mums kainuojantis milijonus eurų nesumokėtų mokesčių, ir toliau pučiasi, dangstomas valdančiųjų.
Net pritaikius minimalius antidempingo muitus galimai nesumokėta mažiausiai apie 28 mln. eurų mokesčių. Nacionalinio saugumo problema, tokia pat kaip energetika? Taip. Nesprendžiama? Taip. Ar verta atskiro tyrimo? Be abejonės. Deja, per dešimtmetį tik energetinio saugumo problema buvo iš dalies išspręsta bei sustiprintos šalies gynybinės galios. Kitos rizikos ir grėsmės liko.
Reaguodamas į A. Anušausko išdėstytas mintis, „MG Baltic“ pateikė savo komentarą:
p. Anušauskas manipuliuoja skaičiais ir remiasi tikrovės neatitinkančia informacija, kuria paremtas ir politinis NSGK tyrimas. Visos UAB „Mitnija“ faktinės pajamos iš statybų viešojo sektoriaus nuo 2005 m. sudaro 180 mln. eur. Tai pajamos, gautos iš viešųjų konkursų, kurie buvo vykdomi remiantis mažiausios kainos kriterijumi.
„Mitnija“ visus viešuosius pirkimus, kartu su partneriais, arba viena, yra laimėjusi laikantis absoliučiai visų šalyje galiojančių susijusių įstatymų ir viešiesiems pirkimams taikomų reikalavimų ir procedūrų. Šiuo atveju politikas arba sąmoningai klaidina pateikdamas skaičius, neatitinkančius realybės, arba neatsakingai naudoja nepatikrintą informaciją.
Koncernas „MG Baltic“ ne vieną kartą skelbė oficialius viešai prieinamus Viešųjų pirkimų tarnybos duomenis apie koncernui priklausančios bendrovės „Mitnija“ laimėtus viešuosius pirkimus.
Statybų sektoriaus viešųjų pirkimų apimtis 2005-2017 m. ir „Mitnijos“ dalis šioje rinkoje:
„Mitnijos“ pozicijos viešuosiuose pirkimuose, lyginant su kitomis statybų kompanijomis. Tarp didžiausių tiekėjų – statybos kompanijų – „Mitnija“, kartu su partneriais, užima 38 vietą.
Diskutuojant su europiniu lygmeniu dirbančiais politikais, jie nuolat kelia klausimus susijusius su dalijimosi ekonomikos plėtra, itin dideliais jos augimo tempais ir apimtimis. Tačiau grįžus į Lietuvą, dažnai mūsų institucijos atrodo šį terminą girdinčios pirmą kartą. Tai kas gi yra ta dalijimosi ekonomika?
Turbūt lengviausia kalbėti pavyzdžiais. Tokios platformos kaip Uber, Airbnb ar Savy.lt tampa įprasta paslaugų įsigijimo erdve. Ne išimtis yra ir Lietuva – dalijimosi platformos plečiasi, jų atsiranda vis daugiau. Nemažai šių platformų yra ir lietuviškos kilmės. Dabar vieni iš kitų galim išsinuomoti fotoaparatą per dalinuosi.lt ar užsisakyti su kaimynais daržovių tiesiai iš ūkininko per kaimasinamus.lt.
3. Socialinės ir draudiminės garantijos platformose savarankiškai dirbantiems asmenims. Augant per internetines platformas paslaugas teikiančių asmenų skaičiui, auga ir skaičius žmonių, kuriems tai yra pagrindinės pajamos. Tuomet kyla klausimai dėl socialinių garantijų, kurias turi šie žmonės. Ar bus sukaupta pensija senatvėje, ar susirgus bus gydomas, ar galės išeiti vaiko priežiūros atostogų? Daugelyje šalių šie asmenys laikomi savarankiškai dirbančiais, todėl ir mokesčius privalo susimokėti patys. Dažniausiai, deja, deklaruodami tik minimalias pajamas. Todėl ir išmokos iš valstybės būna minimalios.
Vis dėlto išlieka didelė atsakomybių įvairovė, kurioje paprastam žmogui susigaudyti tampa vis sudėtingiau. Todėl Europos Komisija siūlo, atsižvelgiant į platformos indėlį reguliuojant paslaugos teikimą, nustatyti aiškias jos atsakomybes prieš paslaugų teikėjus ir vartotojus. Bet šie sprendiniai, matyt, gims iš gyvenimo, matant konkrečias iškylančias problemas.
Gyvename pokyčių, kitimo ir painiavos laikotarpiu, kai nėra visiškai aišku, kas mes esame ir su kuo turėtumėme eiti išvien tarptautinėje arenoje. Nebeturime tokio aiškumo, kaip anksčiau. Matome išcentrinių jėgų veikimą. Tai laikas, kai mums itin reikalinga tvirta kryptis. Į ateitį gali nuvesti esminiai įsitikinimai.
Augome vėlyvuoju šaltojo karo laikotarpiu, o suaugome kai Europos užduotis buvo įveikti susiskaldymą, atsiradusį po šaltojo karo. Tai buvo mums itin svarbus metas: įvertinome dvigubos integracijos – stojimo į NATO ir į Europos Sąjungą – naudą. Mūsų pažiūros gali atrodyti pasenusios, bet mes vis dar tikime, kad Europos ir transatlantinė darbotvarkės tarpusavyje dera.
Kai kurie teigia, kad dabar tik Europa, arba, kaip madinga sakyti, „suvienyta Europa“ yra atsakas į įsivaizduojamą Jungtinių Amerikos Valstijų keliamą grėsmę: dabartinio JAV prezidento politikos nenuspėjamumą ir jo išpuolius prieš dabartinę pasaulio tvarką. Mes tam nepritariame, nes Amerika visada palaikė Europos prisiimtus įsipareigojimus ir be Amerikos Europos valstybės paskęs tarpusavio rietenose ir nepasitikėjime.
Vokietijoje šis reiškinys jau gerai žinomas. Be Jungtinių Amerikos Valstijos užtikrinamos paramos Europos valstybėms Vokietijai beveik neįmanoma imtis vadovaujamo vaidmens Europoje. Be Amerikos paramos Vokietijos ketinimais bus vis labiau nepasitikima. Bet mums reikia, kad Vokietija aktyviai dalyvautų formuojant Europos politiką, generuotų idėjas, tarpininkautų deryboms, galų gale būtų ES ekonomikos atrama.
Kartais tenka priminti savo draugams amerikiečiams, kad nors trumpuoju laikotarpiu jiems ir gali būti naudinga išnaudoti Europos valstybių nuomonių skirtumus savo naudai konkrečiu klausimu, tačiau tai beveik visada kenkia ilgalaikiam JAV strateginiam interesui kad Europa būtų vieninga, o Kremlius tuo gali pasinaudoti, ir pasinaudos.
Tuo tarpu mūsų draugams europiečiams turime priminti, kad Europos „strateginė autonomija“ turėtų stiprinti mūsų euroatlantinius santykius, o ne atskirtį. Mums būtina nuolat palaikyti ir skatinti tokias sąlygas, kuriomis galima būtų imtis kolektyvinių veiksmų euroatlantinėse institucijose.
NATO – svarbiausia šių institucijų. Visi turime dėti daugiau pastangų, kad nesukluptumėme ties kolektyvinių veiksmų dilema. O Vokietija vis dar turi pasistūmėti šia kryptimi dar labiau, nei dauguma kitų valstybių, ir net pasimokyti iš Lietuvos. Vokiečiai garsėja tuo, kad siekia tikslo palaipsniui. Tas pats, ko gero, bus ir NATO atžvilgiu.
Manome, kad tiek Europos tikslai, tiek sąjungininkų už Atlanto darbotvarkė – dvi to paties medalio pusės. Jeigu nenorime, kad mūsų bendradarbiavimas peraugtų į konkurenciją, persmelktą euroskepticizmo ir nacionalizmo, kas dažniausiai atitinka Rusijos interesus, turime iš naujo apsvarstyti ir įsisavinti šią nebenaują, bet vienintelę visų mūsų ateitį garantuojančią tiesą – Europos ir Amerikos vienybę, narystės NATO ir ES suderinamumą.
Sutinku, Prezidentės metinis pranešimas primena diagnozę. Šiemet kaip niekad itin daug dėmesio skirta politinės sistemos avarinės būklės analizei. Kai prezidentė ištarė „pilietinis pasipriešinimas yra rimtas atsakas į neskaidrią politiką“, vos neatsilošiau – jau veržėsi atodūsis: „Pagaliau“.
Deja, vos ištarusi: „partinės sistemos krizė gilėja“, Jos Ekscelencija susizgribo ir patikino: „kad ir kokios silpnos, pavargusios, nukraujavusios būtų politinės partijos, tačiau kol kas tai patikimiausias demokratinės valstybės vystymosi pagrindas“. Ir kad suteiktų partijoms „nepakartojamą galimybę prisikelti naujam gyvenimui“, kaip ir dera vyriausiam vadui, čia pat įsakmiai sukomandavo: „šiandien savanorių reikia ne tik į kariuomenę, bet ir į partijas“.
O toliau jau buvo piešiamas kone apokaliptinis vaizdas: „jau artimiausiuose rinkimuose galime pamatyti pseudodemokratinių judėjimų triumfą“. Beje, šie paskutiniai žodžiai metinio pranešimo tekste, publikuotame LR Prezidentės puslapyje, netgi pajuodinti.
Į akis krito ir kitas kontrastas: korupciniuose skandaluose nukraujavusios partijos sulaukė Jos Ekscelencijos motiniško atlaidumo, tačiau kalbėdama apie visuomeninius rinkimų komitetus ji net nebando nuslėpti savo paniekos ir pykčio. Rūsčiai išvadina juos „vienkartine demokratijos grimasa su politinių atskalūnų reanimacija, neaiškiu finansavimu, menka kontrole ir su vieninteliu tikslu – siekti valdžios, o nepavykus – transformuoti į naują komitetą.“ Dar daugiau – Prezidentė net ištaria žodžius, kuriais visuomeniniai rinkimų komitetai paskelbiami kone už įstatymo ribų: „Valdžios siekimas bet kokia kaina, kai tikslas pateisina priemones, grąžina mus į kitą santvarką, kurioje jau buvome. Kur tautos susitarimas negalioja“.
Tai išgirdęs valstybės likimui neabejingas pilietis turėjo nejučiomis sugniaužti kumščius ir grėsmingai apsidairyti, kur čia tie nenaudėliai politiniai atskalūnai iš visuomeninių rinkimų komitetų.
Taigi, valstybės priešas Nr. 1 aiškus. Ir visai nesvarbu, jog jis ne desantu nuleistas iš priešiškos valstybės lėktuvo, o atsirado po Lietuvos Respublikos Konstitucinio Teismo 2017 metų rugsėjo 2 dienos nutarimo, kuriame buvo konstatuota: „konstitucinės teisės laisvai vienytis į politines partijas turinį sudaro teisė steigti politines partijas, teisė įstoti į jas ir dalyvauti jų veikloje, taip pat teisė nebūti politinių partijų nariu, teisė išstoti iš jų.“ Ir padaryta išvada: „įstatymų leidėjas, įstatymu reguliuodamas savivaldybių tarybų rinkimų santykius, yra saistomas iš Konstitucijos kylančio reikalavimo nenustatyti tokio teisinio reguliavimo, kai asmuo, norintis pasinaudoti savo pasyviąja rinkimų teise renkant savivaldybių tarybų narius, būtų priverstas siekti narystės kurioje nors politinėje partijoje arba susaistyti save su kuria nors politine partija kitokiais – ne formalios narystės – ryšiais“
Išvertus į žmonių kalbą, Konstitucinis Teismas nustatė, kad savivaldos tarybų rinkimuose įteisintas prievartinis partinio sąrašo dominavimas prieštarauja Konstitucijai. Taip partinis Seimas buvo priverstas įteisinti ir nepartinių kandidatų sąrašus, o juos sudaryti pavedė visuomeniniams rinkimų komitetams.
Tačiau po šių metų Prezidentės pranešimo, kuriame dėl visuomeninių rinkimų komitetų skelbiamas aukščiausios grėsmės politinei sistemai aliarmas ir pradedamas savanorių mobilizacijos į partijas vajus, šie Konstitucinio Teismo teiginiai nuskamba jau kaip erezija.
Tenka pripažinti: Lietuvos Respublikos Prezidentės įsivaizdavimas, kokia turėtų mūsų politinė sistema, nuo tų gūdžių tarybinių laikų, kai Jos Ekscelencija savo gyvenimą ir karjerą susiejo su komunistų partija – vienintele neklystančia ir nepakartojama, bus nedaug pakitęs. Tada į galvą kalta, kad partija yra epochos protas, sąžinė ir garbė ir kad būtent ji yra politinės santvarkos garantas. Ir nors dabar tos partijos pavadinimas kitas, bet noras absoliutinti partines galias – tas pats: valdžios piramidės viršūnėje sėdi šalies šeimininkas, besiremiantis partine ir slaptųjų tarnybų galia.
Ir nors Jos Ekscelencija metiniame pranešime kalba apie pilietinio aktyvumo svarbą ir net užsimena apie pilietinio pasipriešinimo sąjūdį, tačiau neabejoju: ji net neįsivaizduoja, kad tas sąjūdis galėtų būti nelojalus jai ir be jos žinios įžengtų į politinės valdžios galios lauką.
Pakanka prisiminti kad ir Nepriklausomybės Akto signatarams Romualdui Ozolui, Bronislovui Genzeliui bei visuomenininkui Alvydui Medalinskui prieš šešerius metus už mitingo organizavimą iškeltas administracines bylas – tąkart jie tenorėjo išreikšti paramą Prezidentei neįtikusiems ir neteisėtai atleistiems Finansinių nusikaltimų tyrimų tarnybos vadovams...
Nenoriu idealizuoti nei dabartinių visuomeninių judėjimų, nei visuomeninių rinkimų komitetų – jiems būdingos tos pačios politinio lauko ligos. Ir suserga jomis kiekvienas, kuris įgijęs valdžios galių ima manyti, kad dovana – tai jis, o ne jį išrinkę žmonės.
Esu įsitikinęs: kol esantys valdžioje manys, kad politinės galios monopolis priklauso tik jiems, atsidūrusiems valdžioje, ir visai nesvarbu, iš kokio sąrašo – partinio ar ne – jie bus, tol ir murkdysimės dumblinuose korupciniuose vandenyse, nes būtent toks požiūris ir toliau kurs naujas uždaras klanines sistemas, o jos – anksčiau ar vėliau – virs organizuotais nusikalstamais dariniais.
Taigi esmė – ne forma, o turinys. Ir bijoti reikia ne partijų ar judėjimų. Bijoti reikia savo mąstymo. Kai iš komunistų partijos paveldėtą suvokimą, kas yra valdžios galios, pakeis Vakarų demokratijos samprata, kur žmogus yra tikslas, o ne priemonė, ir kur jo pilietinės teisės nerūšiuojamos pagal partiškumą. Tada ir bet kokie bandymai užvaldyti pilietines žmonių galias – nesvarbu, kas to imtųsi: partija, judėjimas ar visuomeninis komitetas – bus atmesti lyg svetimkūniai, tada ir atsinaujins politinė sistema.
O kol kas visi bandymai dirbtinai riboti vienų ar kitų politinį veikimą tik dar labiau įtvirtina kontroliuojamos demokratijos principus. Kol jų laikysimės, tol ir valstybė bus pseudodemokratinė – ir kurs ją ne suvereni pilietinė tauta, o jos galias užvaldę manipuliatoriai.
Tad ir Prezidentės metinis pranešimas yra ne tiek valstybės, kiek jos politinė diagnozė..
Birželio 4 d. Lietuvos Seime, neabejotinai Viktoro Pranckiečio iniciatyva, paminėtas Lietuvos Sąjūdžio, visuomeninės ir istorinės organizacijos, įsteigimo ir veiklos 30-metis.
Seimo pirmininkas išaukštino Sąjūdį kaip jėgą, kuri įvykdžiusi, kas buvo neįmanoma, privertusi patikėti neįtikėtinu – Lietuvos nepriklausomybe. „Supurtė nesupurtomą, išjudino nepajudinamą, sukūrė stebuklą.“ Visai nepanašu į kokią nors panieką Sąjūdžiui.
Pasirodo, komentuodamas žiniasklaidai minėjimo metu pasakytas kalbas, Seimo primininkas V. Pranckietis papeikė kai kurių kalbėjusių „populistinius pareiškimus, kad viskas yra blogai“. Tokia politinių veikėjų kritika neleistina. Matyt, netiesiogiai papeikti neliečiamieji veteranai, galimai A. Juozaitis, R. Pakalnis ir V. Radžvilas pasijuto užgauti; tąsyk R. Pakalnio piktas tekstas būtų tiesiog kerštas.
Kitas galimas paaiškinimas, kad už jų stovi Seimo viršininkas – kultūros komiteto pirmininkas, jau anksčiau demonstravęs nepasitenkinimą V. Pranskiečiu. Matysim, ar dabar pats reikalaus šio atsistatydinti remdamasis „liaudies balsu“ (po trebovaniju trudiaščichsia), ar eis naudodamas daugumiečių balsavimo buldozerį ir išsirinks geresnę Seimo pirmininkę, pavyzdžiui, ponią A. Širinskienę. Nesąmonių be tikslo nebūna.
Panašu, jog Lietuvos gamta švęs mažą pergalę. Jau visai netrukus, ar po metų, Lietuvoje gali atsirasti taršių automobilių mokestis.
Tiesa, panašu, kad šis mokestis palies tikrai ne visus galingų automobilių savininkus. Palies tik tuos, kurie neįstengs nusipirkti naujo ir rinksis keliolikos metų senumo automobilį. Kaip ir dera dešiniųjų Vyriausybei, planuojamas taršių automobilių mokestis palies mažiausiai uždirbančius žmones, kurie neturi galimybių įsigyti naujesnių ir ekonomiškesnių automobilių.
Gamtos pergalė bus simbolinė. Tikrieji gamtos teršėjai, vairuojantys naujus galingus automobilius, ir toliau galės sėkmingai nuodyti Lietuvos orą. Politikai nekalba net apie simbolinį galingų naujų automobilių mokestį. Kodėl? Ne tik dėl to, jog yra dešinieji. Greičiausiai dar ir dėl to, kad jų vedlys važinėja bene taršiausiu automobiliu. Taršiausiu tarp visų šalies politikų.
Anksčiau esu siūlęs: Lietuvoje galėtų atsirasti prabangių automobilių mokestis. Juolab, pasaulyje jau egzistuoja panaši praktika, kai apmokestinami prabangūs automobiliai. Prabangos mokestis kai kuriose šalyse mokamas, jei automobilio kaina viršija 50 tūkst. eurų.
Konservatorių lyderio Gabrieliaus Landsbergio vairuojamas Volvo XC90 – ekologiškesnis už R. Karbauskio „tanką“, tačiau daugumos modifikacijų XC90 kainuoja daugiau nei 60 tūkst. eurų. Mažų mažiausiai du šalies politikai papildytų Lietuvos biudžetą. Vidutinė naujo Lietuvoje nuperkamo automobilio kaina sukasi apie 20 tūkst. eurų. Taigi dauguma naujų automobilių tikrai nėra prabangūs.
Pritarčiau, kad toks mokestis būtų neatsiejamas ir nuo automobilio galios bei taršos rodiklių. Kitokiu atveju – formuojama nauja privilegija turtingiems žmonėms, kurie galės mėgautis ne tik automobilio galia, bet ir faktu, jog už aplinkosaugą susimoka neturtingi.
Medžiai žmogui visais laikais turėjo didžiulę dvasinę reikšmę, buvo nuotaikų versmė ir dvasinės stiprybės šaltinis, o sunkiais gyvenimo momentais žmogus glaudėsi prie medžio, kaip prie stipresnio. Tas bruožas išliko mūsų genuose iki šiol, todėl suprantama, kodėl beatodairiškas medžių kirtimas gatvėse, parkuose ir prie gyvenamųjų namų išjudino Lietuvos visuomenę.
Privačiose namų valdose medžiai - saugotini
Nors ministerijos kompetencijoje ir yra želdynų apsaugos užtikrinimas, tačiau atnaujinti Želdynų įstatymą iki šiol nebuvo skubama, o teisės aktas „Dėl kriterijų, pagal kuriuos medžiai ir krūmai, augantys ne miško paskirties žemėje, priskiriami saugotiniems“ rengimas tęsėsi jau keletą metų.
Šiame teisės akte, kitaip nei buvusiame, saugotinais pripažįstami ir privačioje namų valdoje esantys želdiniai. Savininkai, norėdami tvarkyti medžius savo namų valdoje, turės gauti leidimą, o norėdami iškirsti - susimokėti atkuriamąją vertę. Tačiau šiuo teisės aktu invaziniai medžiai ir krūmai pripažįstami nesaugotinais ir juos leidžiama tvarkyti savo nuožiūra. Leidimo nereikia ir nudžiūvusių, apdegusių, nulaužtų ar ant pastatų, inžinerinių statinių, energetikos objektų teritorijose esantiems medžiams.
Šiame teisės akte nurodyti kriterijai, kurių būti pagrindu nustatoma kada medis tampa saugotinu. Vis tik jame pasigedau aiškesnio reglamentavimo vandens telkinių pakrančių apsaugos juostose augantiems medžiams. Net per keturias pozicijas išdėstoma kurie pakrantės medžiai yra saugotini, išvardintos konkrečios medžių rūšys ir jų skersmens dydžiai. O juk galima buvo juos tik suskirstyti į kietuosius ir minkštuosius lapuočius, ir spygliuočius, pasirenkant apibendrintą skersmenį visoms medžių rūšims. Nelabai suprantama kodėl beržai ir gluosniai saugotinais tampa tik 30 cm skersmens, o juodalksniai, miškinės obelys ar kriaušės jau saugotini nuo 20 cm skersmens.
Aplinkos ministerijos aiškinamajame rašte labai gerai paaiškinta, kad 20 cm skersmens medžiai yra jau apie 20-30 metų amžiaus ir tapę svarbiu vizualiniu akcentu kraštovaizdyje, bet netinkami persodinti. Taigi, šie nurodyti kriterijai ir galėtų būti pagrindu nustatant kada medis tampa saugotinu.
Nustatant kriterijus saugotiniems medžiams nėra paminėti ir kapinių teritorijose augantys medžiai. Juk medžiai kapinėms suteikia sakralumo ir yra išskirtinė jų dalis. Vaikydamiesi nežinia kieno primestų ir nežinia kuo pagrįstų įžvalgų, kad tiek piliakalniai, tiek kapinės turi būti be medžių, sunaikiname tai kas gražiausia.
Išliko ir daug kartų kritikuota nuostata, kad medžio skersmuo nustatomas ne bet kaip, o 1,3 m aukštyje. Aplinkosaugos specialistų nuomone, kol kas nėra metodikos kaip apskaičiuoti medžio skersmenį tokiame aukštyje jei medis nukirstas ir likęs vien kelmas. Jų teigimu, miškininkų naudojama metodika atskiriems medžiams netinka, bet parengtos metodikos kaip apskaičiuoti skersmenį 1,3 m aukštyje saugotiniems medžiams kol kas nėra. Tais atvejais kai skundas atsiduria teisme ir jei teisėjas nurodo pagrįsti kokiu metodu buvo naudotasi nustatant ar buvo nukirstas saugotinas medis, aplinkos apsaugos inspektoriai ne visada gali tai įrodyti ir taip yra pralaimėta ne viena byla.
Kaip teigia advokatas S. Dambrauskas, dabar teisės aktų ir įstatymų lyg ir pakanka, tačiau nėra institucijų, kurios užtikrintų reikiamą kontrolę. Todėl vargu ar galima tikėtis, kad naujai nustatyti saugotinų medžių kriterijai apsaugos gatvių parkų, skverų želdinius nuo sunaikinimo. Juk leidimus kaip ir dabar išdavinėja savivaldybės. Būtent jų kompetencijoje yra priimti sprendimą kurie želdiniai yra vertingi, o greičiau, kurie atitinka rengiamus projektus, o kurie – ne. Šiais metais į mane kreipėsi Pilaitės bendruomenė dėl miško laukymėje 5 ha plote iškirstų saugotinų medžių.
Mat, Vyriausybei perdavus patikėjimo teise miestų teritorijose esančius miškus, Pilaitės miške esanti laukymė, buvusi miško paskirties žemė, Miškų kadastre tapo kitos paskirties žeme. Savivaldybė tuo kaip mat pasinaudojo ir išdavė leidimą iškirsti medžius visame plote be jokio viešo aptarimo su gyventojais.
Miesto želdynai – tai ir sveikatos šaltinis
Želdynai – nėra ta sritis dėl kurios kiekvieną dieną vyktų aiškinimasis tarp politikų, tačiau į ką virstų mūsų gyvenimas jei jų nebūtų. Juk želdynai ne tik teikia estetinį pasigėrėjimą, vėsina mus karštą dieną ir teikia poilsį, bet valo orą nuo taršos ir visai supančiai aplinkai užtikrina bioįvairovę. Kai kurių tyrimų duomenimis, 1 ha želdinių apytikriai sugeria tiek anglies dvideginio, kiek jo per tą patį laiką išskiria 200 žmonių, o vienas medis gali užtikrinti kvėpavimą vidutiniškai trims žmonėms.
Kaip rodo tyrimai, 1 ha parkų ir skverų želdinių per vegetacijos laikotarpį apvalo 10–20 mln. m3 oro nuo dulkių. Itin svarbu, kad nuostabusis augalų pasaulis, nepaisant neigiamų civilizacijos padarinių gamtai, pamažu prisitaiko prie agresyvėjančios aplinkos: asfalto, plytelių dangų ar paprasčiausio nuvažinėjimo ir randa būdų išgyventi. Tačiau daugeliu atvejų jie neatsilaiko prieš Europos Sąjungos skiriamas lėšas infrastruktūrai įgyvendinti ir sunaikinami, nors galėtų gyvuoti dar daugelį metų. Tikėtina, kad Vyriausybės patvirtintas teisės aktas geriau sureguliuos požiūrį į medį, žmogų, aplinką ir santykius tarp institucijų ir visuomenės.
Švęsdami šimtmetį, atrandame nuostabių gražios tarnystės savo tautai pavyzdžių. Tačiau būtų klaida užmerkti akis ir nematyti kitos paveikslo pusės – išdavysčių ir pardavimų. Melas ir pjudymas lydėjo pačią juodžiausią Lietuvos istorijos dalį – sovietinę okupaciją.
Pjudymas prieš Sąjūdį ir jo žmones prasidėjo dar neatkūrus Nepriklausomybės. Tuomet atrodė, kad melas ir laisvė negali būti suderinami, todėl pasveiksime, kai grįšime į demokratinių valstybių gretas.
Pjudymas prieš Tėvynės sąjungą yra senosios KGB pjudymo ideologijos tęsinys. Jau neabejoju, kad tai bus artimiausių metų valstiečių pagrindinė veikla.
Praėjo beveik pusė kadencijos, o Lietuva nėra girdėjusi nė vienos Lietuvą valdančios partijos lyderio programinės kalbos. N ė v i e n o s. Visas jo dėmesys ir pasisakymai – uždaužyti konservatorius melu, užpjudyti prieš juos kuo didesnę visuomenės dalį.
Pastarosiomis dienomis teko dalyvauti ne vienoje diskusijoje, taip pat ir iš Seimo tribūnos išgirsti melagingus pareiškimus konservatorių atžvilgiu.
Noriu pabrėžti, kad nei atliekant tyrimą, nei pačiose išvadose, nei pateiktuose kelių šimtų puslapių prieduose NĖRA jokios mus kompromituojančios informacijos. Yra duomenys apie tai, kaip buvo bandoma daryti įtaką, tačiau atsispyrėme.
2015 spalio 5 d. viename iš pokalbių koncerno viceprezidentas R.Kurlianskis skundžiasi, kad A.Kubiliui vadovaujant Tėvynės sąjungai, koncernui „nesigavo“ daryti įtakos partijai:
„Dėl konservatorių yra abejonės dėl to, kad su senąja vadovybe mums nesigavo.“
NSGK medžiagoje yra informacija apie tai, kad 2012 m. viduryje uždarame Vyriausybės posėdyje VSD žodžiu pateikė informaciją, jog Rusijos žvalgyboms yra duota užduotis stabdyti mūsų Vyriausybės pradėtus energetinius projektus ir pasiekti, kad po 2012 m. rinkimų konservatorių neliktų valdžioje. Liudiju, kad taip tikrai buvo, nes dalyvavau tame posėdyje.
Paskutinėmis dienomis prieš paskelbiant tyrimo išvadas, taip pat ir jų priėmimo metu Seime buvo tyčia keliama isterija ir platinamas melas, neva baisiausiai išvadose atrodys konservatoriai. Matyt, išvados neatitiko turėto plano. Dirbdama komitete akivaizdžiai mačiau, kokį spaudimą, tikriausiai, R. Karbauskio nurodymu, trys valstiečiai darė savo pačių deleguotam komiteto pirmininkui Vytautui Bakui.
Toks spaudimas turi aiškų tikslą – po išvadų paskelbimo visuomenei teigti, kad kažkas buvo nuslėpta, kad reikia vėl ir vėl tirti konservatorius bei Prezidentę.
Buvo tyčia suplakama atliekamo tyrimo medžiaga su paties koncerno MG Baltic per „Lietuvos rytą“ dozuotai ir kryptingai viešinama bylos medžiaga. Gal tikrai isteriją kėlę valstiečiai norėjo pakenkti teismo procesui, politizuoti bylą ir taip išgelbėti teisiamuosius? Kitokį atsakymą man sunku surasti.
Nemanau, kad dėl vien viešojoje erdvėje labiausiai sureikšmintos tyrimo dalies - koncerno „MG Baltic”. Aišku, tai svarbu, kad galėtų tęsti visokių melagingų istorijų apie konservatorius kūrimą.
Tačiau man atrodo, jog isterija buvo reikalinga ir tam, kad viešojoje erdvėje mažiau būtų aiškinamasi dėl kitų svarbių tyrimo subjektų – „Rosatom”, „Nukem” ir kitų Kremliui svarbių reikalų. Jie išviešinti. Atskleista jų svarbi agentūra. Tačiau apie tai R. Karbauskis ir jo mygtukai mažiausiai kalba.
Valstiečiai nėra nauja politinė jėga, tačiau sąmoningai kuriama mitologija apie jų naujumą. Taip, atėjo daug naujų žmonių be jokios patirties politikoje, tačiau esmė liko ta pati. Tiems, kurie primiršo (o gal net tokio fakto nežinojo), primenu, kad valstiečių vaidmuo Lietuvos politikoje prasidėjo ne po 2016 m. Seimo rinkimų, o žymiai anksčiau. Kai R. Karbauskis perėmė valstiečius, ši politinė jėga nuosekliai vykdė v i s u s pagrindinius Kremliaus projektus Lietuvoje:
- 2002 m. bandė organizuoti referendumą prieš NATO, R. Karbauskis buvo iniciatyvinės grupės narys su visais to meto garsiausiais narystės NATO priešininkais;
- Lietuvai siekiant narystės ES, R. Karbauskis agitavo atidėti narystę 25-eriems metams (?!), nes neva mūsų valstybė tam nepasiruošusi;
- prisidėjo organizuojant referendumą prieš žemės pardavimą užsieniečiams Lietuvai jau ratifikavus sutartį su ES, o tai būtų sukėlę didžiules įtampas ES viduje;
- tame referendume buvo dar dvi labai pavojingos nuostatos. Buvo siūloma stipriai sumažinti kartelę rengti referendumus ir įtvirtinti draudimus dėl žemės gelmių. Pastaroji buvo akivaizdžiai nukreipta prieš skalūninių dujų paieškas;
- ši partija stipriai prisidėjo, kad iš Lietuvos būtų išvaryta amerikiečių kompanija „Chevron“, galėjusi atlikti nuodugnius tyrimus dėl skalūninių dujų. „Chevron“ išvarymas buvo ypač naudingas „Gazpromui“, yra daugybė duomenų, kokias informacines atakas jie sugebėjo vykdyti visoje Europoje ir net JAV;
- 2008 m. R. Karbauskis parėmė Rolando Pakso inicijuotą referendumą, kad būtų išsaugotas rusiškas reaktorius Ignalinos atominėje. Tai buvo „Rosatom“ interesas;
2004 - 2008 m. Vyriausybė buvo sudaryta iš socialdemokratų, Darbo partijos ir Valstiečių liaudininkų, o Ūkio ministru, kurio atsakomybės sritis tuo metu buvo ir energetika, buvo valstiečių deleguotas Vytas Navickas. R. Karbauskis tuomet buvo tos partijos pirmininko pavaduotojas. Tuometinėje jų frakcijoje buvo nemažai spalvingų veikėjų - ir V. Tomaševskis, ir tas pats A. Skardžius, kuriam šiuo metu vyksta apkaltos procedūra, ir I. Rozova. Būtent valstietis Vytas Navickas buvo atsakingas, kuriant „LEO“, o jam vadovaujant, VSD duomenimis, dirbo „NUKEM“ kontroliuojamas ministerijos sekretorius, o Ignalinos atominei vadovavo ypatingai spalvingos ir Kremliui artimos asmenybės.
Kaip tik mūsų Vyriausybei su naujai įkurtos Energetikos ministerijos vadovybe, teko išsivalyti nuo šių įtakų.
Per NSGK atliktą 2006 m. tyrimą, kuris buvo pradėtas žuvus Vytautui Pociūnui, paaiškėjo „Gazprom“ dukterinės įmonės „Dujotekana“ tinklai ir tikslai. Tame tyrime yra duomenys, kad valstiečių frakcijos seniūnė Aldona Staponkienė buvo „Gazprom“ dukterinės įmonės „Dujotekana“ tikrąja ta žodžio prasme deleguota į Seimą per K.Prunskienės – R.Karbauskio partiją.
Taigi nors R. Karbauskis deklaruoja, kad siekia „apvalyti“ Lietuvą nuo koncernų įtakų, tačiau 2016 metų Seimo rinkimus laimėjo jo koncernas. Ir nors daugiausia kalbama apie „Agrokoncerno“ valdomus tūkstančius žemės hektarų, ne tai yra naujojo galimo valstybės užvaldymo esmė. Esmė yra ne koncerno melžėjos ir traktorininkai, kaip meistriškai įprastu propagandiniu stiliumi esmę bando dangstyti koncerno savininkas. Esmė yra verslo ryšiai su Kremliaus oligarchinėmis struktūromis „Acron“ ir „Rostselmash“. Pirmojo savininką Viačeslavą Kantorą Šveicarijos žvalgyba yra įvardijusi kaip galimą GRU rezidentą. „Rostselmash“ istorija yra ypač įdomi ir labiausiai reikalauja atskiro tyrimo. Mat išskirtines teises pardavinėti rusiškus traktorius ir kombainus ši kompanija R. Karbauskiui suteikė 2013 metais. Ar ne dėl sėkmingai Kremliui pasibaigusio VAE referendumo? Tik primenu, kad valstiečiai jame suvaidino svarbų vaidmenį, agituodami prieš. Ukrainiečių duomenimis, „Rostselmash“ finansavo Krymo aneksijos hibridines operacijas. „Rostselmash“ yra vienas iš esminių Kremliaus finansinių įrankių, finansuojant jiems reikalingus projektus.
Valstybės užvaldymas, vykdant rusiško tipo propagandą, vyksta mūsų akyse. Turėjome Paksą, Uspaskichą, turime iššūkį ir vėl.
Tik ką patvirtinę NSGK išvadas, kuriose bent du koncernai įvardinti grėsme nacionaliniam saugumui, valstiečių valdžia vardan pagrindinio tikslo – pjudyti ir daužyti konservatorius – akivaizdžiai patys sudarė sandorius su ne mažiau grėsmingas įtakas organizuojančiais korumpuotais veikėjais.
G. Žiemelis – to paties lizdo paukštis. Jo neapykantos konservatoriams pradžia – kai A. Kubiliaus Vyriausybė nedavė jam biudžeto pinigų FlyLAL. Šis žmogus dėl savo „Avia Solutions Group“ ryšių su Rusijos karinio-pramoninio komplekso atstovais labiau nei kuris kitas koncernas turi būti įvertintas grėsmių nacionaliniam saugumui požiūriu. Tačiau netiriamas, nors pagrindo tam NSGK turi. Ir R. Karbauskis neragina ištirti.
Vagnorius su Žiemeliu-tėvu yra Uspaskicho, kuris taip pat iššoko į trasą prieš konservatorius, bendražygiai.
Tik tiesa padarys mus laisvus. Šiandien šie žodžiai svarbūs kaip niekada.
Taip jau nulėmė šeimos istorija, kad Gedulo ir vilties diena visada lieka su manimi. Prieš 77 metus, 1941 m. birželio 14-ąją mano tėvelis su šeima pirmu trėmimų traukiniu buvo deportuoti į Sibirą.
Tai paliko žymę visai mano šeimos istorijai. Tėčio tėtis, senelis Adomas, išgyvenęs Gulagą Reshoty-2 lageryje, Krasnojarsko srityje, iki pat paskutinių savo gyvenimo dienų slapta palėpėje laikė gipsinį tarpukarį menantį Vytį ir išblukusią Lietuvos vėliavą. Vis nusivesdamas mus, mažus vaikus, ir juos didingai atidengdamas, rodė, kokia trapi, bet amžina mūsų Lietuva.
Ta šeimos tragedijos žymė ženklino ir mano ankstyvą karjerą, trukdė laiku įstoti į universitetą. Ilgus dešimtmečius po tuo pačiu antspaudu slėpta mūsų šeimos žemės nuosavybė. Ant kurios vis nusivesdamas mus, vaikus, senelis kartojo – kad ne kolūkio tai, o mūsų, Lietuvos ir šeimos žemė. Ji tapo tokia brangi, kad man neliko šventesnės vietos Pasaulyje.
Kaip svarbu šalia turėti mokytoją, kuris ugdytų tave pilietiškomis vertybėmis. Kaip svarbu gyventi ten, kur kiekvienas garsas, skonis, kvapas nuolat primintų, kokia tai brangi vieta. Kaip svarbu vaikus auginti tokioje valstybėje, kuri leistų jiems užaugti savo kraštą ir žmones mylinčiais bei gerbiančiais piliečiais.
Per 13 metų norą tapti „Misija Sibiras“ dalimi išreiškė beveik 13 000 Lietuvos jaunuolių, šimtai jų prisilietė prie tautos kančios ir vilties istorijos keliaudami po Sibirą ir tvarkydami čia amžinam poilsiui atgulusių Lietuvos tremtinių kapus.
Tačiau „Misija Sibiras“ yra kur kas daugiau nei dviejų savaičių ekspedicija. Ir jos rezultatus turėtume skaičiuoti ne kelionėmis į Sibirą ar sutvarkytais kapais. Nes su kiekvienu taigos glūdumoje atstatytu kryžiumi mes atstatome ir dalelę savęs – savo pagarbos tautai ir jos istorijai, savo pilietiškumo, savo ryžto aukotis dėl Lietuvos.
Nes visa tai – nuo kiekvieno mūsų asmeninės istorijos, išgyvenimų ir vertybių, iki nacionalinę prasmę įgaunančių iniciatyvų ir projektų - ne tik tautos istorinės atminties išsaugojimas, ne tik pagarba žuvusiems. Tai pirmiausia mūsų misija Lietuvai, mums patiems, mūsų vaikams.
Lietuvos politinės sveikatos apsaugos sistemoje geriausiai atrodo diagnostika. Pastaruoju laikotarpiu tai daktarės Dalios Grybauskaitės nuopelnas. Tik vargas, kad gydymo pajėgumai netempia, o recidyvai labai galingi. Bet kad pacientas mirtų dėl klaidingos diagnozės – šios daktarės praktikoje dar nepasitaikė.
Asmeninio diagnozavimo lygmenyje klaidų būna. Neįžvelgtas nenaudėlis, matėm, pretenduoja į draugystę, kurią tuoj parduoda. Sakysim, toks gyvenimas. Laikai ir papročiai.
Šalin prekiautojus pačia Lietuva, čia būtinas pilietinis pasipriešinimas.
Remkime sąžiningą žmogų, kad jis savo valstybėje jaustųsi oriai.
Žemė susiglemžiama be kontrolės, vadinant „koncentracija“, ir tai rodo stoką demokratinės, ne latifundinės, žemės ūkio politikos. Feodalinėse savivaldybėse, kur net žurnalistams nurodoma užsičiaupti, padėtis turi keistis.
Partinės sistemos krizė gilėja, politikai susiliejant su verslu, tad reikia perkrauti politikų santykius su jų šeimų verslu. Žinoma, pirmiausia su Rytų hegemonijos „verslu“, kuris anaiptol nėra tik verslas.
Kas dėl pavargusių politinių partijų, nepatraukiančių visuomenės – statistinė stoka naujų žmonių, - tai joms ir visai demokratinei sistemai išties gresia nūnai madingi pseudodemokratiniai, vienkartiniai populistiniai krutėjimai. Sambūriai – komitetai. Tik valdžiai kurioje nors vietovėje susisemti.
Šį jovalą, kai slaptos, pavadinimu besimaskuojančios ir privilegijų gaunančios partijėlės kaupia jėgą be jokios finansinės kontrolės, reikia stabdyti. Įveikiant Seimo stagnatorius, derėtų įstatymiškai įvesti tolygią kontrolę visoms grupėms, orientuotoms į politinę valdžią, ar jos vadintųsi partijomis, ar krutėjimais, ar komitetais, koalomis, ar drugeliais. Gal prisimenat „Laumžirgį“?
Greta kitų šalių lyderių, Prancūzijos Prezidentas Emmanuelis Macronas ir Japonijos Ministras Pirmininkas Šinzo Abė neseniai dalyvavo Tarptautiniame ekonomikos forume Sankt Peterburge, kur susitiko su Rusijos Prezidentu Vladimiru Putinu.
O šią savaitę Rusijos vadovas jau atvyko į Vieną, kur susitiko su Austrijos vadovais. Negana to, žiniasklaidos teigimu, JAV Prezidentas D. Trumpas taip pat domisi galimybe artimiausioje ateityje priimti V. Putiną Vašingtone. Tai beveik panašu į santykių su Putinu gerinimo lenktynes, kuriose dalyvauja net ir Lietuva.
Yra keletas veiksnių, kuriais galima paaiškinti sąjungininkų Europoje ir Azijoje norą bendrauti su V. Putinu: didėjanti Kremliaus veikla hibridinės karybos srityje (ypač su Rusija besiribojančiose ir netoli Rusijos esančiose valstybėse), korupcija, propaganda, tiesioginė ir netiesioginė parama radikalioms vietinėms grupuotėms, taip pat nenuspėjama Jungtinių Amerikos Valstijų politika bei silpni ES ir tam tikrų Europos šalių sostinių lyderiai.
Tačiau, nors pastarojo meto įvykiai Vašingtone iš tiesų kelia susirūpinimą, būtų didelė klaida, jei dėl to Europos vadovai vėl imtų bendrauti su V. Putinu, turėdami nepagrįstų vilčių normalizuoti santykius. G-6 lyderiai turėtų nepritarti D. Trumpo pasiūlymui atnaujinti G-8 formatą, grąžinant Rusiją. Be to, būtų didelė klaida, jeigu Prezidentas D. Trumpas nuspręstų priimti V. Putiną Baltuosiuose rūmuose, nes toks žingsnis tik dar labiau paskatintų Europos lyderius toliau megzti ryšius su V. Putinu.
Santykiuose su Jungtinėmis Valstijomis Putinas nėra linkęs į kompromisus. Bet kokios pastangos grįžti prie įprastų santykių su Putino režimu pakirstų svarbias, vieningas transatlantines pastangas priešintis Putino vykdomai agresijai Ukrainoje, jo remiamiems kariniams veiksmams Sirijoje, augančiam žmogaus teisių pažeidimų skaičiui Rusijoje, Putino išpuoliams prieš užsienyje gyvenančius rusus ir jo kišimuisi į Vakarų šalių vidaus politiką ir rinkimų procesus.
Dėl tūkstančių nekaltų Sirijos civilių gyventojų mirčių taip pat kaltintinas Putinas, nes būtent jis 2015 m. prisidėjo prie to, kad į valdžią Sirijoje patektų ir joje išliktų diktatorius Assadas. O visai neseniai Ukrainos ir JAV valdžios institucijos nustatė dar vieną itin kenksmingą kompiuterinį virusą, kuriuo Rusijos programišiai mėgino sutrikdyti viso pasaulio kompiuterių sistemų veiklą.
V. Putinas kovo mėn. buvo „perrinktas“ į prezidento postą. „Rinkimų“ rezultatai buvo žinomi anksčiau, nei įvyko balsavimas: mat opozicijos lyderiui buvo atimta galimybė dalyvauti rinkimuose ir kelti savo kandidatūrą, o rinkimų kampanija buvo gerokai suklastota Putino naudai. Jis nenusipelno sveikinimų, kurių susilaukė iš daugelio Vakarų valstybių lyderių, nes jis iš esmės išrinktas neteisėtai. Savo šalyje Vakarų valstybes, ES, NATO ir Jungtines Amerikos Valstijas Putinas ir toliau laiko atpirkimo ožiu ir grėsme Rusijai; jis ir toliau atsisako gerbti kaimyninių valstybių suverenumą ir teritorinį vientisumą. Dėl V. Putino represijų žmogaus teisių situacija Rusijoje yra blogiausia skaičiuojant nuo Sovietų Sąjungos žlugimo.
Kitaip tariant, V. Putinas vis dar kelią didžiulę grėsmę Vakarų valstybėms, net jų išlikimui. Nė viena iš mūsų vertybių jam nėra vertybė, o ir bendrų interesų su mumis jis turi vis mažiau. Gausiausiai V. Putino eksportuojama prekė – tai korupcija. Gėdinga, kad mes, Vakarų valstybės, ją importuojame į savo šalis. Būtina kur kas geriau išvalyti mūsų šalių valdymo sistemas ir užtikrinti skaidrumą.
Prieš mezgant bet kokius ryšius su Rusijos vyriausybe, būtina aiškiai suprasti, kad Rusijos vadovai korumpuoti ir autoritariški, ir kad jie yra pasiryžę likti valdžioje bet kokia kaina. Tai pripažinus tampa akivaizdu, kad palaikyti nuolatinį dialogą su Rusija aukščiausiu lygiu yra tiesiog neprotinga.
Tai pripažinus, taip pat tampa akivaizdu, kad sankcijos Rusijai dėl Ukrainos užpuolimo ir toliau ten vykdomos agresijos turi būti taikomos ir toliau, ir net turi būti padidintos, iki kol Rusija išves visas savo pajėgas iš Ukrainos teritorijos, rodydama pagarbą Ukrainos suverenumui ir teritoriniam vientisumui.
Tai taip pat reiškia, kad būtina remti Rusijos kaimynes, pvz., Ukrainą ir Gruziją, jų siekį įstoti į ES ir NATO. Tik tuomet liksime ištikimi savo vertybėms ir principams, kuriais remiantis sukurtos mūsų valstybės. Santykių su V. Putinu atnaujinimas ir mėginimai su juo susitarti kitų sąskaita pamintų šias vertybes ir principus.
Sudėtinga veikti, kai Vašingtono politika vis labiau nenuspėjama. Tačiau Maskvos politika, priešingai, yra pernelyg lengvai nuspėjama. Mums seniai metas suprasti, kad santykių su Rusija normalizuoti neįmanoma, kol valdžioje yra V. Putinas ir kol jo pajėgos yra Ukrainoje ir Sirijoje, bei kol V. Putinas savo grėsmingu elgesiu niekina Vakarų valstybes, demokratiją ir žmogaus teises.
Vien faktai apie „LEO LT“ fenomeną. Tačiau gal jie padės atsitokėti tiems, kurie tvirtina, kad Valstiečiai liaudininkai nėra vieni iš šio projekto iniciatorių.
2004 07 01 Vyriausybės teikimu Seimas priima Elektros energetikos įstatymo pakeitimą, kuriuo pasinaudoja VST („Vilniaus prekyba“) ir iš naujo įvertina ilgalaikį turtą – jis padidėja 3,3 karto – iki 2,351 mlrd. litų. 2009 01 20 Valstybės kontrolė pareiškia, kad esminės įtakos elektros energijos perdavimo ir skirstymo paslaugų viršutinių kainų ribų augimui turėjo 2004 metais priimto Elektros energetikos įstatymo pakeitimo įstatymas, kuriame pelno norma buvo susieta su turto verte.
2007 05 12 Raimondas Kuodis, finansų analitikas, pirmasis viešai atominio slibino – „LEO LT“ kūrimą pavadinęs amžiaus afera, savo straipsnyje rašo: „Pasipriešinti tokiai sutelktai ir finansiškai galingai verslo (ir žiniasklaidos...) grupei visuomenė dažniausiai negali, nes yra neorganizuota ir/ar neturi pakankamai kompetencijos atskirti, pavyzdžiui, voltą nuo vato, ką jau kalbėti apie finansų ekvilibristikos išmanymą...
Naujos atominės elektrinės ir elektros jungčių su Lenkija bei Švedija statyba yra būtent tas sistemines pasekmes turėsiantis viešasis projektas, kai tikrai verta devynis kartus pamatuoti ir parodyti, kokių pasekmių ūkiui turės įvairios technologinės ar finansavimo alternatyvos, kiek ir kuri visuomenės grupė ar karta mokės už šį projektą...
Tačiau projekto šalininkai teigia, kad Lietuva ir taip prarado daug laiko ir jau nebėra kada diskutuoti, o vienas potencialus reaktorių tiekėjas gąsdina energetikus ir politikus, kad, jei Lietuva nesuskubs rezervuotis reaktorių, juos nupirks kiti. Aukščiausi valdžios vyrai net Seimą paleisti pasiūlė, nes jis neva per menką dėmesį skiria šiam svarbiam projektui. Tokia skuba yra įtartina, turint omenyje, kad elektrinė pradės veikti tik po kokių dešimt metų“.
2007 06 27 Seimas didžiule balsų dauguma (107 už, 4 prieš, 8 susilaikė) priima Vyriausybės teiktą Atominės elektrinės (AE) įstatymą, kuriame numatyta nacionalinio investuotojo bendrovę, neoficialiai vadintą energetiniu slibinu, kurti „Lietuvos energijos“ pagrindu.
2007 10 02 Seimo Ekonomikos komiteto pirmininkė socialdemokratė Birutė Vėsaitė: „Briuselio inicijuojama reforma nesustabdys Nacionalinio investuotojo kūrimo. Jei ir būtų priimta tokia direktyva, rastume būdų, kaip ją apeiti“.
2007 11 09 Europos Komisija suabejoja, ar Lietuva teisėtai leido privatizuoti bendrovę „Vakarų skirstomieji tinklai“. Ūkio ministerija per du mėnesius įpareigota pasiaiškinti dėl šios bendrovės privatizavimo aplinkybių. Europos Komisijos manymu, Lietuva, be konkurso ir ne pagal realią vertę leisdama privatizuoti tuometinius „Vakarų skirstomuosius tinklus“, pažeidė Europos Sąjungos teisės aktus, reglamentuojančius laisvą kapitalo judėjimą.
2007 11 23 Vyriausybė paneigia, jog naujos atominės jėgainės įstatymo projektą parengė bendrovė „NDX energija“. Vyriausybės teigimu, projektą parengė premjero potvarkiu sudaryta darbo grupė, vadovaujama ūkio ministro Vyto Navicko, o Nacionalinio investuotojo bendrovės steigimo koncepcijos esmines nuostatas parengė darbo grupė, vadovaujama premjero patarėjo Sauliaus Spėčiaus.
2008 01 08 Europarlamentaras Vytautas Landsbergis ragina neforsuoti nacionalinio investuotojo į naują atominę elektrinę sudarymo, taip pat atitinkamų Atominės elektrinės įstatymo pataisų priėmimo, kol nėra gauti oficialūs atsakymai iš Europos Komisijos dėl minėto projekto atitikimo Europos Sąjungos direktyvoms.
2008 02 01 Seimas priima Atominės elektrinės (LEO) įstatymą.
Liberalų sąjūdžio frakcijos nariai (1): Audrius Endzinas.
Naujosios sąjungos frakcijos nariai (7): Gediminas Jakavonis, Vaclovas Karbauskis, Artūras Paulauskas, Alvydas Ramanauskas, Alvydas Sadeckas, Valerijus Simulikas, Vaclavas Stankevičius.
2008 02 12 Seimo Darbo partijos frakcijos Seime seniūnė Virginija Baltraitienė: „Jei Prezidentas nevetavo, reiškia buvome teisūs, nuomonės mūsų sutapo, liekame branduolinės energetikos valstybe ir būsimos Vyriausybės turės tai tęsti bei įgyvendinti. O mes kaip Darbo partija pasižadame tai kontroliuoti“.
2008 02 23 Tėvynės sąjungos pirmininkas Andrius Kubilius: „Esu įsitikinęs, kad po to, kai Prezidentas pasirašė Atominės elektrinės įstatymą, būtų ne visai išmintinga ieškoti būdų, kaip toliau stabdyti „liūto“ gimimą“. (Taip turiu pripažinti, kad tvirtos TS-LKD pozicijos taip pat pritrūko. Todėl ir teko tiek A. Kubiliui, tiek kitiems po metų viešai išpažinti, jog derėjo griežčiau stabdyti „LEO LT“).
2008 02 25 Arūnas Valinskas po skyrybų su LNK televizija debiutuoja TV3 televizijoje su užsakyta diskusijų laida „Kam tarnaus „liūtukas“? Laidoje „Vilniaus prekybos“ vicepirmininkas Žilvinas Marcinkevičius reklamavo „LEO LT“ . Ši TV3 laida buvo nufilmuota LTV studijoje.
2008 04 01 Gediminas Kirkilas teigė: „Aš, kaip ministras pirmininkas, prisiimu visą atsakomybę už nacionalinio investuotojo formavimą ir esu įsitikinęs, kad Vyriausybė, nepaisydama nuolatinių trukdymų, tinkamai atliko savo pareigas ir valstybės interesai visiškai įgyvendinti atominės elektrinės projekte.“
2008 05 22 „LEO LT“ valdybos pirmininku išrinktas „Lietuvos energijos“ vadovas Rymantas Juozaitis. Valdybos pirmininko alga – 50 tūkst. litų.
2008 05 27 Saulius Spėčius, vienas pagrindinių Vyriausybės derybininkų dėl „LEO LT“ steigimo, atleidžiamas iš premjero patarėjo ir priimamas į valdybos narius.
2009 03 02 Konstitucinis Teismas paskelbia, kad nacionalinė energetikos bendrovė „LEO LT“ buvo įsteigta pažeidžiant Konstituciją, tačiau teismo nuomone, Konstitucijai prieštarauja ne esminiai Atominės elektrinės įstatymo straipsniai, dėl kurių kreipėsi Seimas, todėl „LEO LT“ bendrovės išformuoti nereikia.
2009 m. rugsėjo 4 dieną „LEO LT“ akcininkų susirinkime valstybės atstovų balsais buvo nuspręsta likviduoti šią bendrovę. Veikiausiai šis sprendimas turėjo didžiausią įtaką ir tam, jog rugsėjo pradžioje iš garsiojo „Vilniaus prekybos“ dešimtuko pasitraukė du labiausiai „LEO“ projektą stūmę nariai – Žilvinas Marcinkevičius ir Darius Nedzinskas.
UAB „NDX energija“ pasitraukė iš „LEO LT“. Toks sutarimas pasiektas už 680 mln. litų kompensaciją. Kodėl būtent tokia suma? Nes esą panašią sumą UAB „NDX energija“ investavo, įsijungdama į „LEO LT“ projektą. Tai reiškia, kad vienintelė „LEO LT“ akcininkė lieka valstybė, o pati įmonė nedelsiant bus likviduota. Be to, valstybei liko elektros skirstymo bendrovė VST, o „NDX energijai" iš „LEO LT“ lėšų buvo sumokėti pinigai už 2003 ir 2004 metais jos privatizuotus tuometinius Vakarų skirstomuosius tinklus (dabar - VST), kurių akcijos kuriant „LEO LT“ buvo įvertintos net 2,734 mlrd. litų.
Ar buvo galima likviduoti bendrovę palankesnėmis sąlygomis? Labai sunku atsakyti. Ministras A. Sekmokas padarė milžinišką darbą, derėdamasis dėl palankiausių sąlygų.
Deja, sutartis buvo pasirašyta, drįstu teigti, labiau galvojant apie privačios įmonės, o ne valstybės interesus. Kažkada G. Kirkilas žadėjo už tai prisiimti visa atsakomybę. Dabar jis yra Seimo vicepirmininkas, naujos partijos vadovas, įtakingas valdančiosios koalicijos narys.
Galų gale verta priminti, jog per lemiamą 2008 m. balsavimą Seime jau visa TS-:LD frakcija bandė blokuoti šio projekto įgyvendinimą – nesiregistravo įstatymo priėmime, siekdama, kad nebūtų septyniasdešimt vieno dalyvaujančio. Deja, kitoms frakcijoms nepalaikius tokio veiksmo ir mobilizavus „LEO LT“ šalininkus, balsavime dalyvavo 77 Seimo nariai ir įstatymas buvo priimtas. O jau kitais metais TS-LKD Vyriausybė panaikino „LEO LT“. Tad šiandien absurdiška reikšti kokius nors kaltinimus dėl „LEO LT“ projekto TS-LKD atstovams, nors valstiečiai-žalieji neretai bando tai daryti, užuot įvertinę savo partijos pirmtakės deleguoto ūkio ministro – pagrindinio „LEO LT“ projekto teikėjo veiksmus.
Šiandien išgirdome Lietuvos Respublikos Prezidentės Dalios Grybauskaitės priešpaskutinį, devintąjį, Metinį pranešimą, kuriame ji dėliojo akcentus reaguodama į paskutines aktualijas, įvardindama savo, Seimo ir Vyriausybės darbus, paminėdama sėkmės istorijas, vertindama Lietuvos pasiekimus, džiaugdamasi savaisiais...
Nuoširdžiai kalbant, nelabai tikėjausi, kad Prezidentė išdrįs pripažinti (nors kažkur giliai viltis visgi kirbėjo), jog situacija, kurioje šiandien atsidūrė Lietuva ir visi jos žmonės, didžia dalimi yra sąlygoti mūsų valstybės vadovės laikysenos tiek visos politinės sistemos atžvilgiu, tiek jos požiūrio į savo, kaip pagrindinio mediatoriaus valstybėje vaidmenį.
Tiesą sakant, net nenustebau, kad Prezidentė, pristatydama Metinį pranešimą, nesileido į politinių procesų gylį ir ištakas, o pasitenkino paviršiniu dabartinių aktualijų (pripažinsiu, tikrai teisingai apibrėžtų) įvardinimu ir nesusilaikė nuo kritikos bei kaltinimų visiems, visiškai nepripažindama savo pačios klaidų. Metai eina, o braižas nesikeičia. Jis ir negali pasikeisti.
Prezidentės Dalios Grybauskaitės pranešimas - tai ne kas kita, kaip akivaizdus dvigubų standartų siekiant savo politinių interesų atspindys; ne kas kita, kaip ciniškas veidmainiškumas, naudojant intrigas ir pokiliminę politiką; ne kas kita, kaip selektyvus požiūris vertinant viską, kas vyksta valstybėje pasitelkiant teisėsaugos bei specialiųjų tarnybų instrumentą kovoje su politiniais oponentais; ne kas kita, kaip begėdiškai permesta atsakomybė nuo savo pečių kitiems, girdi, tai ne aš, tai – JIE.
Neliko ribos tarp teisėtumo ir neteisėtumo, tarp sąžiningumo ir dviveidiškumo, tarp nuoširdaus suinteresuotumo ir savanaudiškumo. Viskas užpudruota, kad atrodytų nepriekaištingai, reiškiant gilų susirūpinimą gilėjančia politine krize Lietuvoje bei kylančia valstybės užvaldymo grėsme ir, žinoma, giedant ditirambus mūsų šlovingajai teisėsaugai, kasdien stojančiai į kovą su korupcija ir neteisėta veikla.
O šiandien turime tai, ką turime: politikų nenorą tartis, dvigubus taktinius-psichologinius žaidimus, nepagarbą politiniams oponentams, chronišką nepakantumą kritikai. Visuotinė baimės, persekiojimų atmosfera atskiesta skurdo, atskirties problemomis apnuogino tikrąją mūsų „demokratijos“ esmę, nors, tiesą sakant, lietuviškoji demokratija pastaruosius metus vaikšto visiškai nepridengta...
Prezidente, į kokią Lietuvą Jūs mus vedėte 10 metų ir į kokią atvedėte?
Šiandien Prezidentė ir vėl skaitė metinį pranešimą. Jau devintąjį ir priešpaskutinį (bent jau šioje dviejų kadencijų sekoje).
Mokslininkai žino, kaip sunku vertinti kolektyvines monografijas, kuriose daug įvairių autorių vienu metu kalba apie viską ir apie nieką, kur kertasi labai skirtingos idėjos ir jungiamos net viena kitai prieštaraujančios mintys. Dar sudėtingiau vertinti kalbas, kuriose nėra minties, bet labai daug emocijų, šūkių ir nurodymų, anapus kurių galima įžvelgti ir tikras problemas.
Akivaizdu, kad valdinių daug, o jungiančios grandies nėra, tad kiekvienas trūks plyš bandė pademonstruoti, kad jau jo skyriukas dirbo gerai. Arba, priešingai, tie ar tos, kurie nesitarė su atitinkamu prezidentūros skyriuku, dirbo prastai.
Išdava: kalba be struktūros, be pagrindinės minties, o Prezidentė chaotiškai šuoliuoja minčių, darbų ir ataskaitų laukais.
Nenorėdama būti apkaltinta kritikuojanti be argumentų, išvardinu Dalios Grybauskaitės 2722 žodžių arba 320 eilučių kalboje minėtus klausimus:
1) Lietuvos tapatybės problema, kai ji vienu metu yra ir įstabus Laisvės kūrinys, ir godulio kirminų graužiamas statinys;
2) Nusivylimo – tikėjimo sankirta bei asmeninės atsakomybės vieta šioje dilemoje;
3) „Neregėtos“ korupcinės Lietuvos atsivėrimas ir įveika tuo metu, kai Lietuva „priskiriama prie šalių, kontroliuojančių korupciją“;
4) verslo ir politikos susiliejimas bei degantys pirštai (Dalia Grybauskaitė prisipažįsta, kad ir jos), nes demokratinę sistemą užvaldė oligarchai;
5) Nauja Lietuvos skaidrumo istorija, vos keliomis pastraipomis vėliau Prezidentei prisipažįstant, kad bent jau žemės ūkyje langai dar toli gražu neišplauti;
6) Nepakartojama galimybė prisikelti partijoms per įveiktą vidinį susipriešinimą, vienas kito niekinimą ir kompromitavimą, galios sukoncentravimą politinėse viršūnėse, eilinių narių izoliavimą…
Jei rimtai, jau pabodo vardinti klausimus, kurie it blusos šokinėja be jokio akivaizdaus ryšio iš Prezidentės teksto, kur kiekvienoje trečioje pastraipoje – vis nauja problema. Patikėkite, suskaičiavau dar mažiausiai 15-18 rimtų probleminių temų, kurių analizė Prezidentės kalboje (ir, manau, jos pasaulėžiūroje) tėra atsitiktinai iš teksto ištrauktos madingos ar įprastos klišės be kokios gilesnės jų priežasčių ar juolab rimtesnės įveikos analizės.
Taigi vėl buvome priversti klausyti iš esmės neįgalaus pranešimo, kuris kalba gali būti vadinamas tik dėl jo formos, o ne prasminio turinio. Ir būtent todėl atskiros idėjos, kurios galėtų būti vystomos ir plėtojamos, pasimetė teiginių sąšlavyne.
Bepigu žavėtis Lietuvos pažanga, kai laiko juostoj selektyviai atsirenki tam tikrus taškus tačiau prieštaros, kurių kalboje apstu, verčia smarkiai abejoti bendrai mėginama pateikti pozityvia žinute.
Sakyti, kad pilietinis demokratijos indeksas nežymiai auga ir tai neva galėtų būti pozityvių virsmų pradžia, yra, švelniai kalbant, naivu. Kalbant tiesiai – tai tiesiog surogatinis pozityvizmas, kuris daugeliui šiandien nusivylusių ir kenčiančių skamba kaip saviapgaulė, o ne kvietimas viltingai ateičiai.
Dvigubai išaugęs jaunimo aktyvumas politiniuose rinkimuose tarp 2012 ir 2016 metų šiandien patyrė visišką fiasko, kai partijos ir kandidatai, pozicionavę save jaunos kartos atstovais, vienas po kito atsidūrė žiniasklaidos skandaluose, teismo salėse ar, tiesiog pabūgę sunkaus ir nuobodaus politiko darbo, atsitraukė nuo politikos visiškai. Sunku įsivaizduoti, apie kokią politinę kultūrą tai byloja ir kaip jaučiasi ypač jaunas rinkėjas, tačiau turbūt galima įsivaizduoti, kad 2018-aisiais jam gerokai liūdniau, nei, tarkim, buvo 2016-aisiais.
Dviprasmiškai skamba ir žinutė apie jau daugiau nei dešimtmetį trunkančius ”latifundinius kaimo santykius”, kurią neįtikimai sunku suderinti su naujo ir skaidraus etapo Lietuvoje pradžios žinute. Kuo žemės ūkio oligarchų veikla skiriasi nuo juodųjų buhalterijų apaštalų ar kyšių buteliuose proponentų? Niekuo. Kaip galima kalbėti apie naują ir skaidresnį šalies gyvenimo etapą, paraleliai deklaruojant, jog 10 milijardų finansinių subsidijų per dešimtmetį ištirpo srityje, kuri žmonėms kelia asociacijas su mirštančiu kaimu ir regionais, ir vis augančios ekonominės nelygybės kontekstu?
Kalbėdama apie rinkimų organizavimo skaidrinimą ir VRK veiklą, Prezidentė nutyli, kaip ji vertina savo pačios paskirtą įstatymų nesilaikantį ir aiškių interesų bei draudimų ideologijos (su kuria bent žodžiais šioje kalboje Prezidentė kaunasi) valdomą VRK narį Vincentą Vobolevičių?
Prezidentė nepaaiškina, kas konkrečiai jai leidžia teigti, kad Lietuva jau beveik dešimtmetį „sėkmingai“ eina Šiaurės keliu, lygiuodamasi į skandinavišką gerovės, socialiai atsakingo verslo supratimą? Kaip tai dera su jos toje pačioje kalboje kelis kartus primenama socialine atskirtimi ar vos prieš kelis mėnesius išsiuntinėtais vyšniniais vokais, kurie, pasak Prezidentės, išjudina žmonių sąmonę ir pabudina darbdavių sąžinę? Ką tie vokai budina, jeigu mes jau sėkmingai žengiame skandinaviškos gerovės keliu? Arba dar: o kodėl Prezidentė neprisimena darbdavio, kurio sąžinė vis dar nepabunda, nes būtent jo samdiniai gavo daugiausia anų vyšninių vokų, ir tas darbdavys yra pati valstybė, kuriai vadovauja ne kas kitas, o pati Prezidentė.
Graudu, kad Prezidentė nutylėjo, jog Europos kontekste Lietuva yra daug geriau žinoma visų pirma ne kaip investicijų, tačiau kaip ekonominės nelygybės lyderė. Ir mes gerai žinom, kad šis, turbūt vienas didžiausių mūsų skaudulių nenustojo augti, augant ekonomikai – kaip tik priešingai. Ar Prezidentės galva tai neverta dėmesio?
Bendrai paėmus, metiniame Prezidentės pranešime daug pompastikos (“padangę sudrebins dainų šventė”), tuščių deklaracijų, ganėtinai atviro falšo ir jokios loginės struktūros. Sėkmės akcentai permesti ant madingų žodelyčių („lyderystė“, „nauja kokybė“, „konkurencingumas“, etc.), tačiau net nepabandyta suvokti, juolab paaiškinti, o koks realus tų žodžių ir reiškinių turinys. Momentiniai pakilimai, akimirkos tendencijos galbūt ir tinka ataskaitoms bei studentų šventėms, tačiau Prezidentas nėra pardavėjas – jo pareiga ne motyvuoti savo Tautą, o ją atstovauti, kviesti, mobilizuoti. Ir šiandien akivaizdu, kad vis dar yra daugiau priežasčių kviesti ir mobilizuoti, nei džiaugtis pažanga, kuri aplenkė daugelį Lietuvos žmonių.
Mane nustebino ir pribloškė A. Valinsko interviu paskutinėje LRT “Savaitės” laidoje.
Tiksliau, tai buvo ne žurnalistės interviu, o dviejų buvusių Seimo kolegų papolitikavimas apie kadaise šlovingos Tautos prisikėlimo partijos likimą. Nenoriu šioje laidoje paskleisto melo ir dezinformacijos apie mane palikti likimo valiai, todėl esu priverstas išdėstyti tikruosius faktus. Visų pirma, šį, mano įsitikinimu, tendencingą pokalbį LRT eteryje vertinu ne kaip eilinį interviu, o kaip buvusio Seimo pirmininko Arūno Valinsko sekretoriato vadovės Nemyros Pumprickaitės įvykdytą grasinimą kada nors atkeršyti. Tokį grasinimą išgirdau viešai, girdinti keliems žmonėms, dar 2009-ųjų rugsėjį, kuomet jie neteko pareigų Seime.
Pradėsiu nuo tikrosios tiesios: jį tarp LRT laidoje minėtų sąmokslo teorijų yra tik ta, kad Arūnas Valinskas jau kelis mėnesius po Tautos prisikėlimo partijos (TPP) laimėjimo 2008-ųjų Seimo rinkimuose, kaip ir teigė eteryje, nevaldė situacijos partijoje ir jos frakcijoje Seime. Tam, kad suprasti, jog A. Valinsko teiginiai, jog TPP atstovai “iš karto buvo fokusuojami į tai, kad jie tą frakciją ateityje planuoja turėti kaip nuosavą” yra melagingi, verta at-kreipti dėmesį į kelis dalykus. Prisiminkime, kas buvo tie A. Valinsko minimi frakcijos 11 žmonių, kaip minėta televizijos laidoje, buvusių “anoje pusėje”.
Be kita ko, interviu paskleistas šmeižtas, kurį galima apibendrinti fraze – draugai susimokė už nugaros atimti valdžią. Taip nebuvo, nes tuo metu, apie kurį pasakoja Arūnas Valinskas, naktį prieš jo minėtą eilinį partijos su-važiavimą po Seimo rinkimų mes praleidome dviese kartu ieškodami būdų, kaip kartu dirbti toliau. Man teko konstatuoti akivaizdžią ir A. Valinskui nemalonią tiesą, kad faktiškai jis praranda lyderystę, nes su tokiu vadovavimo stiliumi žmonės Seimo frakcijoje negali susitaikyti. Nepaisant to, visi stengėmės laikytis kartu.
Žadėjome daryti išvadas ir rasti jėgų eiti į priekį. Prieš pat suvažiavimą aš dar rekomendavau balsuoti už A. Valinską, įkalbinėjau kolegas pamiršti asmenines nuoskaudas ir užgauliojimus. Mes visi kartu suvažiavime perrinkome A. Valinską partijos pirmininku, o dar po kurio laiko sužinojome, kad jis su 7-iais mūsų frakcijos nariais palieka Tautos prisikėlimo frakciją ir įkuria naują “Ąžuolų” frakciją. Mes, tie vienuolika likome, kaip minėta interviu “kitoje pusėje”. Tik kuri pusė yra kita ir kas tuom-et suskaldė partiją ir frakciją?
Realiau buvo iš pradžių dirbti opozicijoje ir taip pasiruošti rimtai kovai dėl pokyčių, kuriuos norėjome kurti, tačiau tai neati-tiko A. Valinsko ambicijų vadovauti dabar ir daug. Vėliau paaiškėjo, kad kaltindamas mus valdžios užgrobimo planais, buvęs partijos vadovas pats buvo sudaręs konfidencialią sutartį dėl postų dalybų su Liberalų sąjūdžio lyderiu Eligijumi Masiuliu, sutartis pasirašyta tuoj po Seimo rinkimų.
Dviejų buvusių kolegų akivaizdžiai surežisuotame interviu yra daugybė šmeižto ir pripainiotų faktų, kuriais galima suklaidinti politika giliai nesidomintį žmogų, nors bet kuris norintis gali lengvai internete pasitikrinti eilę fak-tų ir įsitikinti, kad jie melagingi. A. Valinskas mini “formatu 3+3” neva nuolat buvusius susitikimus kuriame iš tariamos “anos pusės” “būdavo dažniausiai Gintaras Žiemelis, Saulius Žentelis ir Aleksandras Saharukas”.
Tiesa yra ta, kad S. Žentelis partijoje atsirado gerokai vėliau, apie 2009-ųju vasarą ir todėl tokio “formato” tokiu metu negalėjo būti. Taip pat S. Žentelis nebuvo, kaip interviu teigė A. Valinskas, siūlytas susisiekimo viceministru ir juo paskirtas, akivaizdu, taip pat nebuvo. Jis iš tikrųjų, priešingai nei sako A. Valinskas, negynė manęs jokiam teisme ar jokiu kitu reikalu. Interviu skambantys kaltinimai, kad žaidžiau dvigubą žaidimą su konservatoriais, mat lankiausi jų, tuometinių koalicijos partnerių, sąskrydyje 2009-aisis taip pat yra išsigalvojimas. Ne kartą viešai sakiau, apie tai, kad konservatoriai taip pat dalyvauja “MG Baltic” žaidimuose man tapo žinoma 2010 metų sausio 19 d., minėjau aplinkybes tad nesiplėsiu, kaip ir apie kitus smulkesnius neatitikimus su tikrove.
Kuris laikas nedalyvavau ir nedalyvauju politikoje, džiaugiuosi, kad aiškėja tiesa apie nesąžiningus politikos ir verslo ryšius. Manau, kad nėra blogai, kai politikas siekia valdžios, tai yra panašus dalykas, kaip kareiviui siekti tapti generolu. Taip pat yra natūralu, kad verslininkai turi savų interesų. Blogis atsiranda tuomet, kai valdžia piktnaudžiaujama ir jos siekiama neteisėtai, kai verslininkų interesai tenkinami korupciniu pagrindu, kai į politinius žaidimus įpainiojami žurnalistai. Aš pažįstu Gediminą Žiemelį nuo jaunystės, jis yra mano geras pažįstamas su kuriuo kartais bendrauju iki šiol. Partija, kurios narys buvau, neėmė iš jo paramos, skirtingai nei kitos. Niekada nesuteikiau pagrindo įtarti, kad jo ar kurio nors kito verslininko atžvilgiu elgiausi neetiškai ar siekiau savanaudiškų tikslų. Lengva švaistytis išgalvotais faktais ir skleisti gandus, kad TPP sugriovė piktas verslininkas. Įvertinti klaidas, pripažinti tiesą ir pažvelgti jai į akis yra kur kas sunkiau, bet verta
Per artimiausius 5-6 metus reikia sukaupti rezervą, kad mūsų socialinės apsaugos sistema 15 metų galėtų funkcionuoti neigiamoje aplinkoje, kitaip gresia rimtos pasekmės. Dėl to, žvelgdamas į demografines tendencijas, perspėja Lietuvos socialinių tyrimų centro Darbo rinkos tyrimų instituto vadovas prof. Boguslavas Gruževskis.
Lietuvos demografijos forume „Ar vėl tapsime 3 milijonų šalimi?“ kalbėjęs mokslininkas akcentavo, kad gyvenimo senėjimo tendencijos yra stebimos visoje Europoje, kuri ir taip yra labiausiai senstanti pasaulio dalis.
„Lietuva dar nėra blogiausioje padėtyje, bet padėtis keičiasi sparčiausiai kartu su Latvija. Visai neseniai, 2013 m., buvome labai arti vidurkio pagal vyresnio amžiaus žmonių dalį, šitie skaičiai ženkliai pablogėjo“, – konstatavo B. Gruževskis.
Jei išsilaikys tokios tendencijos, pasak mokslininko, tikėtinas scenarijus – darbo vietų ir mokesčių mokėtojų praradimas. Tokiu būdu kenčia viešieji finansai ir socialinės apsaugos sistemos tvarumas.
Darbo rinkos tyrimų instituto vadovas pasakojo, kad pensinio amžiaus žmonių skaičiaus augimas tęsis iki 2042 metų. Stebimas jaunimo, vaikų iki penkiolikos metų skaičiaus mažėjimas. Šiuo metu skaitlingiausia gyventojų grupė yra 53-57 metų amžiaus.
„Reiškia, didžiausia problemos prasidės, kai šita grupė pasieks pensinį amžių. Tai bus po aštuonerių metų. Nors realiai problemos prasidės anksčiau, kai žmonės , kuriems šiandien 58-62 metai, pradės eiti iš darbo rinkos, pasieks pensinį amžių, o juos keis grupė, kuriai šiandien 13-17 metų, tai yra mažiausiai skaitlinga grupė.
Plius šita amžiaus grupė artės prie darbingo amžiaus, pateks į 20-35 m. jaunimo kategoriją, kuri pasižymi aukščiausiu migraciniu intensyvumu. Maža to, kad jų yra mažai, bet jie dar ir labiausiai išvyksta“, – tendencijas pasakojo B. Gruževskis.
„Jeigu kalbame, kad neprarasime lėšų, tai yra nesąmonė. Jei sakai, kad neprarasime, tai kalbame apie praeitį – toks žmogus turi išeiti iš kambario. Čia turi kalbėti tik tie, kurie kalba, kiek mes turime per artimiausius penkerius-šešerius metus sukaupti rezervą, kad po to neigiamoje aplinkoje funkcionuotume 15 metų“, – sakė B. Gruževskis. Pasak jo, ši krizė užsitęs, kol jo karta pasitrauks iš šio pasaulio.
„Tada viskas baigsis gerai. Todėl, jaunime, jūsų laukia aukso amžius. Aš jus sveikinu. Bet dar turite palaukti, mes gal dar užsibūsime. Investuojame į savo sveikatą“, – sukeldamas juoką auditorijoje, kalbėjo B. Gruževskis.
Pasak jo, jei per artimiausius penkerius-šešerius metus nesuformuosime pertekliaus, kuris kol kas formuojasi, būsime duobėje.
„Tada nebus į ką pažiūrėti – tik vištos, ožiai ir ožkos“, – kalbėjo B. Gruževskis.
Mokslininkas atkreipė dėmesį, kad gimstamumo rodikliai galėtų būti didesni Lietuvoje, bet vien tai problemos nesprendžia. Nes realiai nepakanka tų žmonių, kurie galėtų vaikus gimdyti.
Dar viena didelė problema, pasak jo, yra emigracija. Kasmet Lietuva dėl didesnio mirtingumo nei gimstamumo praranda dešimt tūkstančių, o dėl didesnės emigracijos nei imigracijos – 20 tūkst. žmonių.
B. Gruževskis atkreipė dėmesį, kad 2030 m. Lietuvoje vienam išlaikomam žmogui teks mažiausiai dirbančiųjų visoje Europos Sąjungoje
„Viskas gali keistis, pirmiausia, gali keistis su emigracija, tai yra valdomas procesas“, – sakė B. Gruževskis.
Pasak mokslininko, laikantis tokioms tendencijoms, galimas darbuotojų trūkumas visuose lygmenyse, taip pat ir valstybės tarnyboje. Kvalifikuotų darbuotojų trūksta jau dabar.
Trūkstant darbo išteklių bus sunkiau pritraukti investicijas. Mažėjant darbuotojų, tai yra, vartotojų, stos vartojimas, mažės mokesčių mokėtojų, taigi – ir valstybės biudžetas, bus mažiau galimybių finansuoti viešąsias paslaugas, augs socialinė įtampa, pasakojo B. Gruževskis.
„Todėl labai protingai reikia dirbti dabar, kol yra kam mokėti ir atlyginimai didėja“, – kalbėjo mokslininkas.
Pasak jo, svarbiausia dabar kalbėti yra apie ekonominį patrauklumą. Tai yra Finansų, Ūkio, Žemės ūkio ministerijų atsakomybė.
„Tai jie pirmiausia turi kalbėti, kaip pasikeis investicinis patrauklumas, perskirstymas socialiniams tikslams. Jeigu šitas nesikeis, viskas, ką čia kalbu, neturi prasmės. Nebus patrauklių darbo vietų, nedidės atlyginimai, pusės to, ką kalbėsiu, negalėsime įgyvendinti. Čia yra laisva rinka. Jeigu žmonės nematys patrauklumo, nepasiliks, neinvestuos“, – sakė B. Gruževskis.
Pasak jo, svarbu didinti Lietuvos darbo rinkos patrauklumą imigrantams.
„Pamirškime, kad tai yra reemigrantai. Reemigrantams Lietuvos darbo rinka dar nėra patraukli. Turime dirbti tam tikslui. Bet šiandien ji patraukli silpnesnių šalių piliečiams, pirmiausia, iš Ukrainos“, – sakė B. Gruževskis.
Taip pat, pasak jo, reikia kalbėti apie socialiai atsakingą mokesčių sistemą.
„Socialiai atsakinga mokesčių sistema. Kaip matote, šiandien suvokimo neturime. Vieni traukia į save, vėl kalbame apie kažkokias lubas, kažkokį tinkamą pinigų neapmokestinimą. Žaiskime toliau, prisižaisime. O paskui jau neturėsime tokios galimybės. Galite pradėti skaičiuoti dienas, valandas, kol prasidės masinis žmonių išėjimas į pensijas“, – sakė B. Gruževskis.
Jis taip pat atkreipė dėmesį į bendrojo ugdymo sistemos problemas.
„Emocinis nusivylimas praktiškai yra bendrojo ugdymo sistemos rezultatas. Tiek jau to tie pažymiai – pas mus patyčios labiausiai paplitusios mokykloje“, – sakė B. Gruževskis.
Pasak jo, tam, kad 2050 m. vėl mūsų būtų trys milijonai, šiandien emigracija turėtų sumažėti iki 15 tūkst., o imigracija padidėti nors iki 35 tūkst.
„Naujų technologijų panaudojimas, vyresnio amžiaus žmonių integracija ir imigracija – trys kryptys, kurios kompensuotų anksčiau išvardintas problemas. Problema yra rimta, bet nebeviltiška. Kiekviename etape galima veikti, bet reikia veikti labai atsakingai, priimti sprendimus ir neieškoti durnių ir savo interesų“, – sakė B. Gruževskis.
Palangoje šurmuliuojant pirtininkų festivaliui, savo palapines ir prekystalius ištiesė ir prekybininkai. Mugėje buvo galima rasti įvairių, pirčiai reikalingų priemonių ir aksesuarų, tačiau daugelio akį patraukė nedidelė palapinė su užrašu „Juodasis česnakas“.
Prie nedidelio stalo česnaką peiliu pjausčiusi Bronė Janiškienė visus praeivius kvietė paragauti neįprasto skonio ir išvaizdos česnakų. Tai juodi česnakai, nors, kol nesupjaustyti, atrodo beveik kaip įprasti.
„Juodieji česnakai atkeliavo iš toli, ir Rytų, – DELFI pasakojo B. Janiškienė. – Žinau, kad gaminamas ir Ispanijoje. O ar Lietuvoje dar kas nors gamina, nežinau, tik girdėjau, kad galima keliose vietose įsigyti parsiųsto iš kitų šalių.“
Bronė pasakojo, kad juoduosius česnakus ruošia pati, su vyru Romualdu. „Fermentuojame paprastą žieminį česnaką. Česnakai fermentuojami mėnesį laiko tam tikroje temperatūroje ir drėgmėje, kad neišdžiūtų, neperkaistų ir neatvėstų, – ruošimo eigą vardijo pašnekovė. – Jame esantys cukrūs fermentuojasi ir jis tampa toks.“
Česnako skiltelės fermentavimosi metu pajuoduoja ir suminkštėja, nors lukštas pasikeičia visai nežymiai.
Kol kalbėjomės su B. Janiškiene, prie jos prekystalio priėjo brandaus amžiaus pora. Moteris nedrįso pirma ragauti, tad ragino vyrą. Šis, paragavęs gabalėlį česnako, kiek susiraukė, tada drįso ir žmona. Ši naują skonį palydėjo kur kas malonesne veido išraiška.
B. Janiškienė pasakojo, kad juodieji česnakai stiprina imunitetą, gerina kraujagyslių ir širdies veiklą, tačiau įvardijo ir keistą poveikį jos pačios plaukams: „Mano kirpėja pastebėjo, kad plaukuose atsirado juodų sruogų, klausė, ar dažiau, bet ne, aš tiesiog kas rytą valgau juodus česnakus.“
Patarimų, kaip dažnai reiktų valgyti juodąjį česnaką, norint sustiprinti imunitetą, moteris nedalijo, tik prasitarė, kad pati valgo kasdien tik todėl, kad jai patinka jo skonis. „Valgau ir su duona, ir su kiaušiniu. Jis tinka net su desertais“, – tvirtino B. Janiškienė.
Juodojo česnako skonis iš tiesų neprimena įprasto česnako. Juodasis gerokai minkštesnis ir saldesnis.
Juodųjų česnakų fermentavimu moteris pradėjo užsiimti kartu su vyru Romualdu. „Vyras labai domėjosi, skaitė, reikėjo šiek tiek dėl sveikatos, taip tą česnaką ir atradome“, – pasakojo Bronė.
Į mugę moteris išsiruošė pirmą kartą. „Tiesiog pristatinėjame jį žmonėms, duodame paragauti, stebime, ar žmonės domisi, ar patinka. Ir reakcijų sulaukiame įvairių, kai kurie labai nori pasisodinti, – šyptelėjo B. Janiškienė. – Juk neišdygs.“
Ar daug reikėjo investuoti į tokį verslą? „Taip, nes reikėjo pagaminti įrangą, o ir fermentuojasi visą mėnesį, tad kainuoja ir elektra“, – teigė šiaulietė ir pridūrė, kad nefermentuoja česnakų nuolatos, tik pasiruošia jų prieš muges.
Vieną tokio česnako galvutę mugėje buvo galima įsigyti už 2 eurus.
Tiesa, Lietuvoje yra vietų, kur galima įsigyti tokių česnakų, tačiau dauguma jų – atvežti iš kitų šalių. „Buvo, kad mus susirado mergina, atėjo ir iš karto sakė, kad žino jo naudą, jos tėtis sveikuolis. Sakė, kad siunčiasi česnakus internetu, tačiau brangiai kainuoja, – kalbėjo Bronė. – Kiti klientai pirko ir į Angliją vežėsi, jie taip pat buvo girdėję ir ragavę.“
Ir ant duonos, ir į faršą
Panaršius internete galima rasti įvairių vietų, i kur parsisiųsti ir kur įsigyti užsienyje fermentuotų česnakų. Taip pat ir patarimų, kaip jį valgyti.
Kone paprasčiausias būdas – tepti ant skrudintos duonos. Vietoje sviesto česnaku užteptą duoną galite paskaninti sūrio ar kiaušinio riekele. Česnaką rekomenduojama valgyti ir su baltuoju sūriu.
Fermentuotus česnakus galima smulkinti ir kaip prieskonį maišyti į faršą, kurį ketinate kepti. Jo skonis dera ir su avinžirnių užtepėle ar sultiniu ir grybais.
Diena po Joninių nakties šalyje bus drėgna ir vėsi, panašūs orai išsilaikys ir savaitės pradžioje, tačiau antradienį jau galime tikėtis daugiau vasariškos šilumos, LRT RADIJUI sako sinoptikas Vytautas Sakalauskas.
Sekmadienį pragiedrulių žadama nedaug, vėl neišvengsime lietaus visoje šalyje. Numatomi vidutinio intensyvumo lietūs. Rytų Lietuvoje kai kur palis smarkiai, kiek mažiau lietaus bus vakariniame šalies pakraštyje. Diena bus vėsi – temperatūra sieks 14–18, pietų ir vakarų rajonuose šils iki 19 laipsnių šilumos.
Pasak sinoptiko, kita savaitė prasidės panašiais orais. Pirmadienį protarpiais palis, vėjas bus nestiprus, besikeičiančios krypties, 4–9 m/s. Šilumos antplūdžio nesitikima – naktį temperatūra sieks 7–12, dieną – 15–19 laipsnių šilumos.
Nuo antradienio lietaus dar bus daugelyje rajonų, tačiau lis neintensyviai. Sinoptiko teigimu, naktį dar vyraus neaukšta temperatūra – 7–12, tačiau dieną sulauksime jau šiltesnių orų – šils iki 18–23 laipsnių.
Anot sinoptiko, dar šiltesnių ir sausesnių orų galima tikėtis savaitės viduryje.
Seimas šią savaitę sutiko svarstyti „tvarkiečių“ parengtas pataisas, kurios kai kuriems ūkininkams leistų naminės degtinės gamybą.
Pritariančiųjų, kad tokios pataisos būtų svarstomos, atsirado beveik visose frakcijose, taip pat ir valdančiojoje Lietuvos valstiečių ir žaliųjų sąjungos frakcijoje.
„Iš esmės departamento pozicija – kad šitas projektas prieštarauja vykdomai alkoholio kontrolės naujai politikai. Iš tikrųjų daug naujų priemonių įsigaliojo nuo sausio 1 dienos ir dabar visos pajėgos skirtos tam, kad tinkamai įgyvendintume priimtas nuostatas. Iš esmės toks pasiūlymas prieštarauja Alkoholio kontrolės įstatymo tikslui, prieštarauja valstybės alkoholio kontrolės politikos principams, kurie nukreipti į alkoholinių gėrimų prieinamumo mažinimą, nes šito projekto tikslas kaip tik yra prieinamumo didinimas“, – BNS sakė NTAKD direktoriaus pavaduotoja Gražina Belian.
Anot jos, šiuo metu mažesnio alkoholio vartojimo siekiama subalansuotai: tiek draudimais ir kontrole, tiek prevencinėmis priemonėmis.
„Aš manyčiau, kad šiandien taikoma tikrai subalansuota politika, negalima sakyti, kad mes tik kontroliuojame ir viską tvarkome policinėmis priemonėmis. O šitas projektas, mūsų vertinimu, tikrai iškreipia visą siekiamybę“, – sakė G. Belian.
Pasak departamento atstovės, projekte dėl naminės degtinės legalizavimo trūksta nuostatų dėl kontrolės, o be jų galimos liūdnos pasekmės.
„Projekte neapgalvotas nei reguliavimo, nei koks nors priežiūros mechanizmas. Tiesiog būtų suteikiama teisė tam tikriems ūkininkams gaminti 65 proc. stiprumo alkoholį, veikla pagal projektą nebūtų licencijuota. Klausimas kyla apskritai dėl laboratorinių tyrimų, kas užtikrins kontrolę, kur bus skaitliukas, nes numatyta 1 tūkst. litrų riba, kokia bus apskaita, kokia bus produktų sauga? Iš tikrųjų tai būtų akcizinė prekė, kaip jie akcizą mokės? Iš tikrųjų šitas projektas kelia daugiau klausimų negu pateikia atsakymų. Ir tikrai pasekmės galėtų būti liūdnos tokių dalykų“, – sakė G. Belian.
„Nepaisant Alkoholio kontrolės įstatymo reikalavimų ir Baudžiamajame kodekse numatytų griežtų bausmių namų gamybos stiprių alkoholinių gėrimų gamyba vyksta didžiuliais mastais, dažnai gaminami ir realizuojami ne tik sveikatai, bet ir gyvybei pavojingi alkoholio produktai. Į šalį plūsta alkoholio kontrabanda, veikia pogrindiniai „pilstuko“ fabrikėliai, todėl nuodijami šalies žmonės ir valstybės biudžetas dėl nelegalios veiklos negauna pajamų dėl nesumokamo akcizo ir pridėtinės vertės mokesčio. Priėmus įstatymo projektą atsiras tam tikra galimybė kontroliuoti stiprių namų gamybos alkoholinių gėrimų gamybos ir pardavimo procesus“, – aiškina pataisų rengėjai.
Šiuo metu Lietuvoje draudžiama gaminti namų gamybos alkoholinius gėrimus, išskyrus fizinių asmenų asmeniniam naudojimui (ne parduoti) gaminamus natūralios fermentacijos alkoholinius gėrimus, ne stipresnius kaip 18 laipsnių (alų – ne stipresnį kaip 9,5 laipsnio).
Už pataisas po pateikimo šią savaitę balsavo septyni „tvarkiečiai“, keturi Liberalų sąjūdžio frakcijos atstovai, 14 „valstiečių“ (prieš buvo 11, o 15 susilaikė), devyni konservatoriai (vienas susilaikė), du Lietuvos socialdemokratų partijos frakcijos atstovai (po vieną susilaikė ir balsavo prieš), vienas Lietuvos socialdemokratų darbo frakcijos atstovas (du susilaikė). Balsavusiųjų už nebuvo Lietuvos lenkų rinkimų akcijos-Krikščioniškų šeimų sąjungos frakcijoje (vienas balsavo prieš, du susilaikė).
Joninių išvakarėse J. Basanavičiaus gatvę užliejusioje minioje buvo galima pastebėti ne vieną vaikiną ar merginą su ąžuolų vainikais, tačiau kur kas dažniau – krykštaujančius mergvakarius ir bernvakarius. J. Basanavičiaus gatvė trumpam virto tikra priešvestuvinio šėlsmo alėja.
Baltomis suknelėmis pasipuošusios nuotakos su pulkais draugių dar saulei leidžiantis pozavo fotografams pajūryje, o vėliau patraukė į J. Basanavičiaus gatvę, kur iki paryčių ieškojo linksmybių.
Daugelio žvilgsnius traukė ir pilkais kostiumais pasipuošusi vaikinų kompanija. Vaikinai saulę palydėjo gulėdami ant Palangos tilto.
Ne mažiau dėmesio Joninių naktį sulaukė ir ąžuolų vainikais pasipuošę praeiviai. Krūtinę ąžuolų lapų vainiku papuošęs vaikinas džiaugėsi, kad yra Jonas, o galvą ąžuolų lapų vainiku papuošusi mergina tikino, kad ne tik yra Janina, bet šiandien švenčia ir savo gimtadienį.
Linksmybių kupina naktis policijos pareigūnams buvo rami. Nors minioje buvo galima pastebėti per daug linksmybės taurelę pakilnojusių poilsiautojų, jie nebuvo linkę veltis į konfliktus – linksmybės domino kur kas labiau.
Paryčiais J. Basanavičiaus gatvėje linksmybių ieškojo ir iš Kalifornijos atvykusi grupė. Baltais kailiniais iki žemės pasipuošęs vyras DELFI teigė, kad jie su grupe jau kelias dienas vieši Lietuvoje.
Vakarinės linksmybės įsisiūbavo jau nusileidus saulei, o ją kai kurie palydėjo šokdami į jūros bangas, nors tai buvo draudžiama. Tiek vaikinai, tiek merginos šokinėjo per didžiules bangas, nors visą vakarą krante buvo įsmeigtos raudonos vėliavos, įspėjančios, kad lipti į vandenį griežtai draudžiama.
Joninių išvakarėse Palangoje nebuvo rengiama jokia šventė, nors visą savaitgalį čia šurmuliavo mugė, o prie pat Palangos tilto ir Joninių išvakarėse aidėjo muzika. Šventinį savaitgalį Palangoje buvo surengtas pirtininkų festivalis.
Didžioji Joninių šventė vyko Šventojoje. Ten buvo deginamas laužas, prekybininkai surengė mugę, o vidurnaktį dangų nuspalvino fejerverkai.
Kur švęsti Jonines? Į šį klausimą vienintelį atsakymą žinantys kasmet traukia į Senąją Lietuvos sostinę – Kernavę, kur nepabūgusieji vėsesnio oro nusprendė pasitikti Vasaros saulėgrįžos, Rasos arba Joninių naktį – vieną seniausių baltiškųjų tradicijų.
Birželio 23-osios vakarą laužų šviesa ir lauko gėlių vainikais sveikinama astronominė vasaros pradžia. Kernavėje ši šventė ypatinga.
Ne tik todėl, kad čia tradicinė Rasos šventė švenčiama nuo praėjusio amžiaus 7-ojo dešimtmečio. Ir nors Rasos šventės vardą mini istorikas Teodoras Narbutas, rašytojai ir tyrinėtojai Motiejus Valančius, Liudvikas A. Jucevičius, Jonas Basanavičius, Rasos vardas šventei prigijo ir paplito todėl, kad 1967 metais jį pasirinko etnokultūrinio judėjimo pradininkai, atkūrę šios šventės papročius Kernavėje.
Senovėje Rasos buvo ne tiek pramoga, kiek dvasinė, religinė šventė. Tačiau tai kernaviškiams ir miestelio svečiams netrukdo kasmet linksmintis.
Kaip ir kasmet, šiemet šventės dalyvių laukė tradicinės pramogos bei būrys atlikėjų: susirinkusius išjudinti pasirengė folkloro ansambliai „Medgrinda“, „Savingė“, „Vingiorykštė“, „Gojus“ (Širvintos), „Pajauta“ (Panevėžys), „Šakija“ (Šakiai), „Laukupa“ (Vilkaviškis), „Kūlgrinda“, „Vilnelė“, „Raskila“ (Vilnius) bei tradicinės kapelos „Sutaras“, „Bičiuliai“ (Vilnius) ir Širvintų krašto muzikantai.
Nuolatiniai Kernavės Rasos šventės dalyviai kone kasmet atvyksta pasipuošę tautiniais kostiumais. Šiemet šventė Kernavėje prasidėjo šeštadienio popietę, o miestelio centre įsikūrė amatininkų, tautodailininkų, kulinarinio paveldo puoselėtojų mugė.
Vakare susirinkusiųjų laukė rateliai ir apeigos Pilies kalno papėdėje, Burtai prie Didžiosios Kupolės. Likus pusantros valandos iki vidurnakčio suplanuotas aukuro, o kiek vėliau – ir didžiojo laužo bei stebulių uždegimai piliakalniuose.
Jau po vidurnakčio, po naktinių šokių laukė tradiciniai vainikų plukdymai, o neužmigusieji trumpiausią metų naktį pusę penkių ryto jau galėjo pasitikti tekančią saulę. Po Joninių naktys pradeda ilgėti, o dienos – trumpėti.
Dieną Palangą šildžiusi saulė vakarop pasislėpė, tačiau į kurortą atvykusių poilsiautojų tai neišgąsdino. Joninių išvakarėse drąsiausieji šokinėjo per Baltijos jūros bangas, o verslininkai klientus viliojo nuolaidomis.
Dieną Palangą šildė saulė, tačiau termometro stulpelis kilo vangiai, nesiekė nė 20 laipsnių.
Dar penktadienio vakarą į Palangą sugužėjo nemenkas būrys poilsiautojų. DELFI kalbinti uteniškiai pasakojo, kad čia vieši jau kelias dienas ir pastebėjo, kad penktadienį žmonių itin padaugėjo.
Tačiau didesnius žmonių srautus pastebėjo ne visi verslininkai. Nedidelėje kavinėje dirbanti mergina tikino, kad nors savaitgalis ir šventinis, didesnio sujudimo jos darbe nėra, ji šyptelėjo, kad greičiausiai į Palangą atvyko švęsti pasirengęs jaunimas.
O tokius, kurie ruošiasi šią naktį sudrebinti Palangą, verslininkai vilioja nuolaidomis. Vienose kavinėse siūloma pigiau pasisotinti šašlykais, kitur Joninių proga bus palepinti tik Jonai ir Janinos – jiems siūlomi pigesni desertai arba net 20 proc. nuolaida visai sąskaitai.
Tikėtina, kad Palangoje atsiras nuolaidomis pasinaudosiančių žmonių. Švęsti nusiteikusį Joną užfiksavo ir DELFI fotografas. Vyras J. Basanavičiaus gatve žygiavo krūtinę papuošęs didžiuliu ąžuolo lapų vainiku.
Šventinio savaitgalio Palangoje neaplenkė ir mergvakarius švenčiančios merginos. Vienus mergvakarius buvo galima atpažinti tik iš vienodų merginų aksesuarų, o kitų nebuvo neįmanoma nepastebėti – būsimas nuotakas draugės papuošė nuometais.
Joninių išvakarėse Palangoje vyksta ir pirtininkų festivalis, tad prie Palangos tilto vyksta įvairūs pasirodymai, kiekvienas norintis gali išbandyti pirties masažą ar tiesiog apsilankyti specialiai pirtininkų festivaliui surengtoje mugėje.
Didžioji Joninių šventė šeštadienio vakarą vyks Šventojoje, tačiau dar penktadienį DELFI kalbinti Šventosios verslininkai skundėsi – žmonių nėra, populiarieji nameliai tušti.
O Palanga, nors ir ne pilnut pilnutėlė, gali džiaugtis poilsiautojų srautais. Čia galima sutikti ne tik lietuvių, bet ir rusų, vokiečių ar net iš JAV atvykusių svečių. Desertais J. Basanavičiaus gatvėje prekiaujanti mergina DELFI teigė, kad šįmet Palangoje nemažai turistų ir iš Didžiosios Britanijos.
Uodai – „neabejingi madai“, nes dažniau sugelia žmonės, apsirengusius tam tikrų spalvų drabužiais, teigia mokslininkai. Taip pat nustatyta, kad viena kraujo grupė jiems yra patrauklesnė nei kitos, o mūsų iškvepiamą orą jie užuodžia būdami kone už pusšimčio metrų.
Norėdami patikrinti, ar genetika susijusi su mūsų patrauklumu uodams, Londono universiteto Higienos ir atogrąžų medicinos mokyklos mokslininkai surinko apie 200 porų nešvarių kojinių. Tokiu būdu jie siekė išsiaiškinti, kokios pėdų išskiriamos medžiagos veikia kaip atstumiančios, o kurios vabzdžius traukia.
Tyrimui panaudotos dvynių dėvėtos kojinės. Taip yra todėl, kad jau buvo atliktas tyrimas su dvyniais, kurio išvadose teigiama, jog identiškus dvynius uodai sugėlė labiau nei neidentiškus. Naujame tyrime dalyvavo 100 dvynių iš Gambijos bei Jungtinės Karalystės.
Tyrimui vadovaujantis medicinos entomologas Jamesas Loganas sako, kad mažai žinoma apie genetines priežastis, darančias mus patraukliais uodams. „Jei galėsime identifikuoti konkrečius genus, galbūt galėsime sukurti preparatus, padedančius organizmui išskirti vadinamuosius natūralius repelentus, atstumiančius uodus“, – sako jis ir tikisi, kad jau netrukus galės pasidalyti tyrimo išvadomis.
Tiesa, tai ne pirmas tyrimas, kuriuo bandoma nustatyti, kodėl kai kurie žmonės tokie „skanūs“ uodams. Ankstesnių tyrimų išvados rodo, kad yra kelios priežastys, kodėl uodai vienus puola dažniau, nei kitus.
– Žmonės, iškvepiantys daugiau anglies dioksido uodus domina labiau. Šį junginį uodai gali užuosti būdami už 48 metrų. Pastebėta, kad aukštesni žmonės anglies dioksido iškvepia daugiau, todėl jie dažniau tampa uodų taikiniu. Kadangi kvėpuojame pro nosį, uodams itin patrauklios mūsų galvos ir naktimis tenka klausytis erzinančio zyzimo į ausį.
– Uodai gali užuosti ne tik anglies dioksidą, bet ir kitas medžiagas, išsiskiriančias prakaituojant. Stiprus kvapas padeda uodams lengvai surasti aukas. Manoma, kad daugelis prakaito sudėtyje esančių rūgščių, pavyzdžiui, pieno rūgštis, jiems itin patinka. Tiesa, nustatyta, kad kai kurios uodų rūšys labiau susigundo mūsų kojų kvapu, kitos – pažastų.
– Kraujo grupė. Veikiausiai uodams svarbu, kokį kraują siurbti. Nustatyta, kad dažniausiai sugelti būna žmonės, turintys 0 kraujo grupę, o rečiausiai – turintys A grupės kraujo.
– Geriantys daugiau alaus. Kol kas neaišku, kaip uodai pajaučia etanolį, tyrimai rodo, kad net ir nedidelis kiekis alkoholio gali ženkliai padidinti uodų susidomėjimą.
– Nėščios moterys, turintys viršsvorio ar nutukę žmonės labiau traukia uodus ir moskitus. Manoma, kad taip yra dėl lėtos jų medžiagų apykaitos.
– Mokslininkai juokauja, kad uodai yra neabejingi madai. Jie greičiau jus pastebės, jei dėvėsite drabužius, išskiriančius jus iš aplinkos. Be to, tamsios spalvos (juoda ar labai tamsi mėlyna) bei raudona pritraukia daugiau vabzdžių. Todėl balti marškinėliai ilgomis rankovėmis ir šviesio kelnės gali sumažinti uodų įgėlimo riziką.
Prieš metus tikrą burbulinę maniją Palangoje užviręs verslininkas Laurynas Rimavičius nenustoja stebinti klientų – šįmet siūlo burbulinės arbatos.
Kas rytą paruošiama trijų skonių arbata pripildoma burbuliukais, kurie tiesiog sproginėja burnoje. Vieni iš karto subliūkšta, kitus dar reikia šiek tiek pakramtyti.
Tokia arbata užsienyje populiari jau seniai, jos paragauti galima ir kai kuriose vietose Lietuvoje, tačiau Palangos poilsiautojams to dar nepasiūlė nė vienas verslininkas.
„Šią arbatą kasdien verdame patys, o į ją dedame daug burbuliukų – tai tapijokos, pasiflorų ir anansų perlai, – pasakojo L. Rimavičius. – Ši arbata geriama per storą šiaudelį ir geriant į burną krenta ir sprogsta tie skonio aromatai, o kai kuriuos sukramtai kaip guminukus.“
Vėsesnėmis dienomis poilsiautojams siūloma maloniai šalta arbata, o karštomis dienomis bus siūloma šalta.
Ananasinės arbatos su įvairių skonių perlais čia galite paragauti už 3 eurus, kokosinės – 3,50.
L. Rimavičius pasakojo, kad ši arbata – tikra skonių jūra. „Kai geriate arbatą, tie burbuliukai krenta į burną, sprogsta ir iš burbuliukų vidaus dar išbėga juose esančios sultys. Reiškia, galite gerti žalią arbatą, paskanintą ananasų sirupu, o viduje plaukioja pasiflorų burbuliukai ir topijokų perlai. Gerdami tą arbatą jaučiame papildomų skonių sprogimus, o pakramtymui dar lieka pasiflorų burbuliukai“, – kalbėjo L. Rimavičius.
Į Palangą atvežti burbuliniai vafliai tapo tikra manija
Ledai burbuliniame vaflyje sulaukė tokio populiarumo, kad dėl 4 eurus kainuojančio deserto poilsiautojai buvo pasiryžę stovėti eilėse. Tačiau neilgai L. Rimavičius buvo vienintelis tokiais desertais prekiaujantis verslininkas. Pirmieji konkurentai pasirodė po dviejų ar trijų savaičių.
Tačiau L. Rimavičius konkurentų nebijo, anot jo, jo parduodami ledai burbuliniuose vafliuose skaniausi ir kokybiškiausi. „Tai tikrai nėra panašu į tai, kas yra pas mus. Jie į kokybę nelabai žiūri, jiems svarbiau uždarbis“, – įsitikinęs verslininkas.
Einant J. Basanavičiaus gatve burbulinių vaflių šįmet galima įsigyti kas kelis metrus, net šešiose vietose stovi didžiuliai vaflio formos plakatai. Iš viso galima suskaičiuoti apie dešimt vietų, kuriose galima įsigyti šių vaflių vien pagrindinėje Palangos gatvėje. Burbulinių kaina panaši visoje Palangoje – 4 eurai.
O už Lauryno vafliukus gali tekti pakloti ir 6 eurus. „Pas mus vafliuką su ledais be priedų galima įsigyti už 3,5 Eur. Jei taip skaičiuosime, tai pas mus jį galima įsigyti pigiausiai, tačiau meniu turime ir su pistacijų kremu, tai jis tikrai brangiausias Palangoje – 6 Eur.“
Anot verslininko, čia vafliukų galima įsigyti už labai įvairią kainą: „Nuo pigiausio iki brangiausio. Bet tie brangūs tikrai verti tos kainos. Jei palyginsite, ką už 4,5 Eur gausite pas mus ir ką už tiek pat parduoda konkurentas...“
Burbulinių vaflių manija pasiekė ir Šventąją. Pagrindinė gatvėje yra net kelios iškabos, kviečiančios paragauti šio deserto. Tiesa, kaina čia kiek mažesnė – 3,5 Eur.
Septynios partijos arba nepriklausomi politikai registravosi politinės kampanijos dalyviais dalyvauti rinkimuose į laisvą Seimo nario vietą vienmandatėje Zanavykų apygardoje.
M. Bastys registravosi politinės kampanijos dalyviu ir vėl sieks tapti parlamentaru, rodo Vyriausiosios rinkimų komisijos (VRK) duomenys.
Darbo partija šiuose rinkimuose kelia buvusio žemės ūkio ministro Vigilijaus Juknos kandidatūrą, Tėvynės sąjunga Lietuvos krikščionys demokratai – Šakių rajono savivaldybės tarybos narės Irenos Haasės kandidatūrą.
Lietuvos socialdemokratų partijos kandidatu Zanavykų vienmandatėje apygardoje turėtų būti Kauno rajono vicemeras Paulius Visockas, nepriklausoma politinės kampanijos dalyve registravosi Janina Meškauskienė.
Politinės kampanijos dalyviais taip pat registravosi Lietuvos valstiečių ir žaliųjų sąjunga bei Liberalų sąjūdis, bet konkrečių kandidatų į Seimo narius dar neiškėlė.
Pirmadienis yra paskutinė diena pretendentams registruotis politinės kampanijos dalyviais šiuose rinkimuose. Nespėjusieji to padaryti rinkimuose dalyvauti negalės.
Seimo nario rinkimai Zanavykų apygardoje numatyti rugsėjo 16 dieną. Ši apygarda apima Šakius bei kelias Kauno bei Vilkaviškio rajonų apylinkes.
Į Palangą atvykstantys poilsiautojai mielai skrandžius lepina lietuviškais patiekalais, tad DELFI pasidomėjo, kiek J. Basanavičiaus gatvėje kainuoja cepelinai ir šaltibarščiai.
J. Basanavičiaus gatvėje galima rasti tradicinių cepelinų su varške arba mėsa, patiekiamų su grietinės arba spirgučių padažu. DELFI kalbinti kavinių atstovai tikino, kad populiariausi – tradiciniai didžkukuliai su mėsa, kuriuos lietuviai dažnai gardina ir spirgučiais, ir grietine.
Kai kuriose vietose galima paragauti ir keptų cepelinų arba cepelinų, pagamintų iš virtų bulvių. Tačiau įvairesnio įdarų pasirinkimo nėra net didžiai „Cepeliniškėmis“ pasivadinusioje kavinėje.
Brangiausi didžkukuliai Palangos širdyje kainuoja 6,50 Eur, o pigiausi 3,50. Tiesa, ne visos kavinės norėjo atskleisti kainas, tačiau kai kuriose išgirdome, kad jei klientai maloniai bendrauja ir nusišypso – gali tikėtis malonių nuolaidų.
Ne visi cepelinus gamina savo virtuvėje
J. Basanavičiaus gatvėje patiekiamus cepelinus kai kuriose kavinėse gamina iš jau paruoštos tarkių masės, tačiau yra ir tokių, kurie patys savo virtuvėje ir skuta bulves, ir jas tarkuoja. Viena tokių vietų – kiek nuošaliau įsikūrusi „Bulvinukė“.
Čia galima rinktis tik dviejų rūšių cepelinus – su varške arba mėsa. Už vieną didžkukulį teks sumokėti 2,50 Eur, o už du – 4.
„Bulvinukėje“ galima suvalgyti ir šaltibarščių už 3 eurus.
„Mūsų klientai apie mus sužino iš lūpų į lūpas ir tikrai mėgsta lietuviškus patiekalus, bent jau mūsų klientai tikrai“, – šypsosi Vita.
Reikia tiek cepelinų, kad vos spėja virti
„Rankų darbo“ cepelinais giriasi ir kavinės „Pajūrio akis“ administratorius Kęstutis. Anot vyro, moterys virtuvėje vos spėja suktis, kiek cepelinų reikia kasdien pagaminti.
„Patys viską darome, mūsų cepelinai tobuli, dar nė vieno nusiskundimo neturėjome. Nė vieno“, – kavinės virtuvės darbuotojomis didžiavosi vyras.
Saulėtą šeštadienio popietę vyras stoviniavo prie kavinės įėjimo ir vis kvietė svečius užeiti pasisotinti, o DELFI žurnalistams gyrėsi, kad jie siūlo gražiausius šašlykus visoje Palangoje, kurių čia poilsiautojai atvažiuoja net iš Šventosios.
„Patiekiame ant specialiai iškaltos rožės, ta rožė stovi, tie šašlykai, tiesiog tobulai atrodo. Žmonės ir suvalgo skaniai, ir fotografuojasi, ir į feisbuką įsideda nuotraukas“, – gyrėsi vyras.
Porcija cepelinų „Pajūrio akyje“ kainuoja 3,99 Eur, o lėkštė šaltibarščių – 2,99.
„Pajūrio akies“ administratorius Kęstutis pasakojo, kad didžkukulius mėgsta ne tik lietuviai, bet ir estai bei rusai.
„Estai atėję prašo cepelinų, o rusai sako: „Norim jūsų firminių kotletų“. Ir dar būtinai daugiau duonos paprašo, rusai cepelinus visada valgo tik su duona. Ir estams, ir rusams cepelinai patinka, o kaip latviams patinka“, – nusišypsojo Kęstutis.
Vyro tikinimu, kai kurie lietuviai jau teigia, kad cepelinai kiek pabodo, tačiau užsieniečiai juos mielai valgo. „Išverdam tiek, kad virėjoms po darbo dienos net rankas skauda“, – pasakojo vyras.
J. Basanavičiaus gatvėje įsikūrusių kavinių darbuotojai DELFI žurnalistams mielai atvėrė valgiaraščius ir dalijosi patiekalų kainomis, tačiau kitoje upės pusėje įsikūrusio restorano „Floros simfonija“ darbuotojai nebuvo tokie svetingi.
Kainų neatskleidė nei svečius pasitinkanti mergina, nei padavėja, nei administratorius. Vyras teigė, kad jų restorano vadovai atsisako viešinti kainas.
Kavinėje „Sutema“ dirbančios moterys kvietė klientus užeiti ir paragauti ne tik jų pagamintų cepelinų, bet ir kepsnių bei kitų patiekalų. „Pas mus pigu, porcijos didelės, esame įsikūrę gražioje vietoje, tik žmonių mažoka“, – negausiais klientų srautais skundėsi moterys.
Šioje vietoje šaltibarščių lėkštę suvalgysite už 2 eurus, du didžkukulius – už 3,50, o vieną už 1,80.
„Tik cepelinus ir valgo. Pigu, – tikino moterys ir toliau ragino čia užsukti klientus, – Pas mus dienos pietūs vos 3,50 Eur – labai pigu tokioje vietoje.“
Savaitgaliais brangiau, nuolatiniams klientams – nuolaidos už šypsenas
Beveik prie pat Palangos tilto įsikūrusios kavinės darbuotojai DELFI tikino, kad darbo dienomis čia pigiau, savaitgaliais brangiau. Cepelinų porcija savaitgaliais čia kainuoja 4 eurus, darbo dienomis – 3,50.
Šaltibarščiai savaitgaliais taip pat brangesni – 3,50, tačiau jei čia užsuksite darbo dieną arba tiesiog maloniai šypsositės, šeimininkai žada nuolaidas ir šaltibarščių mielai pasiūlys ir už 2,50 Eur.
„Nuolatiniams klientams padarome nuolaidų arba jei žmonės tiesiog malonūs, šypsosi, tai visada ir mes maloniai – negailime nuolaidų“, – kalbėjo Renata ir tikino, kad šios kavinės kai kurie klientai neaplenkia jau 15 metų.
Brangiausiai didžkukuliai kainuoja kavinėje „De Cuba“. Už porciją didžkukulių čia tekstų pakloti 6,50 euro, šaltibarščių lėkštę – 3,50.
Valgykloje „Skanumėlis“ šaltibarščiai kainuoja 2 eurus, o cepelinai – 3,30. Tačiau už 3,80 galite suvalgyti didžkukulių porciją, lėkštę sriubos ir atsigaivinti gėrimu.
Kone brangiausiai šaltibarščiai kainuoja kavinėje „Terasa vasara“ – 4 eurai.
Už porciją cepelinų kavinėje „Safari“ tektų mokėti 4,5 Eur. „Sporto lizde“ už cepelinus mokėsite 4,90 Eur, o lėkštę šaltibarščių – 3,40.
„Sudie visa tai. Kiekviena politinė karjera baigiasi žlugimu“, - tokiu įrašu anglų kalba po ilgos tylos prabilo Seimo narys Mantas Adomėnas savo feisbuko paskyroje.
Tekstas surašytas pakankamai mįslingomis užuominomis, bet pabandžius paklausti paties M. Adomėno, ar įrašą reiktų suprasti kaip išėjimą iš frakcijos, politikas su žiniasklaida nebendrauja.
„Kelias su Tėvynės Sąjunga baigėsi anksčiau, nei tikėjausi, tačiau politinė veikla dabar suteikia galimybę gyvenime kažką nuveikti. Buvau konservatoriumi žymiai anksčiau, negu tapau partijos nariu. Turbūt nuo Sąjūdžio laikų niekuo, išskyrus konservatoriumi, nebūčiau galėjęs savęs pavadinti“, – rašo M Adomėnas.
Toliau politikas nesikuklindamas rašo, kad „per tuos aštuoniolika metų, manau, daviau Tėvynės Sąjungai daugiau, negu iš jos gavau. Nors gal ir neatsiras mane pažįstančio partiečio, kuris ryšis viešai tai pasakyti – kad neužsitrauktų vadovybės rūsčio. Politikos turinio, konservatizmo ideologijos plėtojimas ir programinių nuostatų kūrimas, reformų planai, inovatyvių rinkimų kampanijų praktikų įdiegimas, vadovavimas rinkimų kampanijoms 2008 ir 2012 metais, šešeri metai stiprinant ir puoselėjant Vilniaus Sueigą, darbas su jaunimu ir su visais, kurie tik norėjo mokytis ir daugiau sužinoti. Visa tai skamba kažkaip oficialiai ir sausai, ir niekaip neatspindi tos svaiginančios, entuziazmo ir bemiegių naktų kupinos tikrovės, kai atrodė, kad politiką Lietuvoje galima pastatyti ant naujų bėgių, pakeisti iš esmės, išsiveržti iš beviltiškų pasikartojimų ciklo“.
Adomėnas savo įraše nemažai priekaištų išsako TS – LKD Priežiros komiteto nariams – pirmininkui Valdui Benkunskui ir Andriui Navickui, sakydamas, kad sprendimas pašalinti jį iš partijos buvo priimtas „net neišklausius paaiškinimų“.
„Skaudina menkumas ir veidmainystė. Priežiūros komiteto pirmininkas Valdas Benkunskas – kurį dažnai palaikiau ir ne kartą, aukodamas savo reputaciją, gyniau nuo politinių oponentų, – nesugebėjo net paskambinti ir kaip vyras asmeniškai pasakyti. Viskas, ką tepajėgė – liepti sekretorei pasiųsti trijų žodžių SMS. Šleikštoka būti teisiamam konservatorių moraliniu autoritetu per naktį tapusio Andriaus Navicko, kuris iki šiol nėra viešai atsiprašęs už savo vaidmenį stumiant ir stiprinant „Drąsos kelią“. Daug kas teiraujasi – ir nesupranta – kas įvyko, kaip demokratiškiausia save vadinanti partija gali „nuteisti“ savo narį, tik politiniam vėjui papūtus, „pagal žiniasklaidoje pasirodžiusius faktus“. Naivoka būtų galvoti, kad sprendimas priimtas dėl to, kas formaliai buvo įvardinta. Komitetas, atrodo, tiesiog pasinaudojo pretekstu atsikratyti neparankiu nariu. Nes to, kas vyko Priežiūros komitete, teisingumu pavadinti neįmanoma. Veikiau jau ten sėdėdamas patyriau, kaip veikia „troikos“ teismas (tik šiuo atveju reikėtų jį pavadinti „šestiorkos“ teismu – tiek narių balsavo už mano pašalinimą). Teisingumo kriterijai yra objektyvumas, proporcingumas ir nešališkumas. Objektyvumo nebuvo, nes sprendimas rėmėsi ne nepaneigiamais faktais, o jų tendencinga interpretacija ir prielaidomis“, – nuoskaudą feisbuke išliejo M. Adomėnas.
Šeštadienio žinutė buvo pirmoji po ilgos tylos. Mat nuo birželio 12-osios, kai TS – LKD Priežiūros komitetas sprendimu pašalino Adomėną iš parijos, politikas nei vieną dieną nedalyvavo nei Seimo plenariniuose, nei komitetų posėdžiuose, su niekuo nebendravo, neatsakinėjo į skambučius net artimiausiems konservatorių partijos bičiuliams.
Jei Adomėnas paliks konservatorių frakciją Seime ir nesijungs prie kitos Seimo frakcijos, jis automatiškai taps Seimo Mišrios grupės nariu – kartu su liberalų byloje teisiamu Gintaru Steponavičiumi, į nesantuokinio vaiko skandalą įsivėlusiu Petru Gražuliu.
Beje, pats M. Adomėnas taip pat yra liudytojas vadinamoje MG Baltic korupcijos byloje.
Išmetė dėl ryšių su MG Baltic
TS – LKD Priežiūros komiteto pirmininkas Valdas Benkunskas, reaguodamas į Adomėno įrašą, sako, kad tai – trumparegiškas kerštas partijai, nenorint pripažinti tyrime nustatytų faktų bei melavimo pačiam Priežiūros komitetui.
„M. Adomėnas savo paaiškinimuose TS-LKD priežiūros komitetui paneigė, kad jo sprendimą dalyvauti partijos pirmininko rinkimuose įtakojo koncernas „MG Baltic“. Tačiau M. Adomėnas negalėjo paaiškinti kokiais būdais ir formomis koncernas palaikė jo kandidatavimą. Taip pat negalėjo paaiškinti kodėl ir kokiais tikslais koncernas „MG Baltic“ kišosi į TS-LKD partijos pirmininko rinkimų eigą. M. Adomėnas patvirtino, kad nesiėmė jokių aktyvių veiksmų, siekdamas įspėti TS-LKD vadovybę apie verslo koncerno siekį įtakoti TS-LKD partijos pirmininko rinkimų eigą, nes nemanė, kad tokie siekiai yra kažkuo blogi. Priešingai – noriai ir pakankamai aktyviai dalinosi informacija, aptarinėjo galimus rinkimų scenarijus ir antrame rinkimų ture palaikė koncerno pasirinktą kandidatą.
Nors partijos Priežiūros komiteto sprendimą pašalinti jį iš konservatorių gretų M. Adomėnas pagal įstatus galėtų skųsti TS – LKD Prezidiumui, pats politikas teigia to nedarysiąs.
„Neketinu to daryti. To neleidžia nei orumas, nei sveikas protas, nes Prezidiumas – dar labiau politizuota instancija, negu Priežiūros komitetas, ir naivu tikėtis, kad jis gali ką nors išteisinti prieš lyderio, kuris jaučiasi tapęs sąmokslo auka, norą. Jeigu Gabrielius Landsbergis mano, kad Priežiūros komitetas priėmė neadekvatų sprendimą, jis pats turi visas galimybes į Prezidumą kreiptis. Jei ne – bus akivaizdu, kad partijos Priežiūros komitetas tiesiog tiksliai atliepė jo lūkesčius“, - teigia M. Adomėnas.
TS – LKD Prezidiumui pirmininkauja G. Landsbergis. DELFI paprašytas pakomentuoti buvusio partijos bendražygio įrašą, TS – LKD pirmininkas G. Landsbergis sakė, kad įrašą perskaitė, tačiau komentuoti nenori.
Jis teigė kad kaip TS – LKD frakcijos Seime seniūnas, kuriai priklauso ir M. Adomėnas, neturi gavęs jokių prašymų palikti frakcijos grretas, taip pat sakė per visą šį laikotarpį nebendravęs su M. Adomėnu.
Tuo tarpu DELFI kalbintas Seimo Mišrios grupės vadovas, Seimo narys Bronislovas Matelis teigė, kad Adomėno įrašas – tai „nesusitaikančio su partijos sprendimu asmens kerštas ir nuoskauda“.
Pasak Matelio, Adomėnas savo protu ir širdimi greičiausiai dar yra parijoje ir nesuvokia, koks sprenimas jo atžvilgiu priimtas.
Tačiau Matelis sako, kad jei Adomėnas klaustų jo patarimo, jis siūlytų sprendimą skųsti ir tokiu būdu bandyti grįžti į konservatorių gretas.
Ugniagesiai gelbėtojai ragina atsargiai kūrenti Joninių laužus ir pasirūpinti gesinimo priemonėmis.
Artėjant šventėms, ugniagesiai dar kartą primena, kad laužus kūrenti leidžiama ne arčiau kaip 30 metrų nuo pastatų. Tėvams patartina saugoti mažamečius vaikus, kad jie nebūtų per arti laužų.
Šašlykines, kepsnines, lauko židinius ar ugniakurus naudoti galima ne arčiau kaip 6 metrai nuo pastatų, o nuo medžių kamienų laužavietę turi skirti ne mažiau kaip 5 metrai.
Baigus kūrenti laužą, jį būtina kruopščiai užpilti žemėmis arba vandeniu. Visada reikia įsitikinti, kad ugnis užgeso, o žarijos nustojo rusenti.
Vien pernai per Jonines ugniagesiams net 130 kartų teko vykti gesinti gaisrų, o iš vandens telkinių tąkart jie ištraukė tris nuskendusius gyventojus.
Per Jonines įprasta kurti laužą, bet prieš tai būtinai reikėtų pasirūpinti ir gesinimo priemonėmis.
Per sausrą itin dažnai liepsnoja pievos, per sausą žolę ugnis plinta žaibiškai. Ji bet kada gali atkeliauti iki sodybų ar persimesti į miškus.
Miškuose šiemet jau užregistruota 160 miško gaisrų (82,03 ha plote), iš jų 61 miško gaisras privačiuose miškuose (26,97 ha plote). Beje, 90 proc. gaisrų juose įsiplieskia dėl neatsargaus žmonių elgesio.
Palangoje šeštadienį posėdžiavusi partijos „Tvarka ir teisingumas“ valdyba nusprendė metams sustabdyti parlamentaro Petro Gražulio narystę partijoje.
Pasak jo, 8 valdybos nariai balsavo už P. Gražulio narystės sustabdymą, 5 balsavo prieš.
P. Gražulis dalyvavo posėdyje ir, pasak V. Kamblevičiaus, kaip visada elgėsi emocingai.
Jis tvirtino, kad P. Gražulis turi daugiau nesantuokinių vaikų.
„Aš manau, kad atėjo eilė šalinti jį iš partijos, nes bet kokiam vyrui nedovanotinas yra dalykas kolioti motiną įvairiausiais žodžiais, vadinti turgine, valkata ir visaip kitaip. Jokiam vyrui neleidžiama liepti darytis abortus ir už tai siūlyti pinigus, o paskui dar drįsti meluoti“, – BNS yra sakęs R. Žemaitaitis.
Politikas tvirtino, kad P. Gražulis turėtų atsistatydinti ir iš Seimo: „Tiesiog tai yra toks mažas žemo intelekto parazitėlis, kuris kelia gėdą politikai ir gėdą Seimui“.
„Atrodo, kad čia ne pirmas vaikas jo nesantuokinis, jis jų turi ne vieną. Tik tiek gal vienom mokėdavo, kitom nemokėdavo, kita moteriškė neapsikentusi yra į Airiją išvažiavusi su dukra“, – kalbėjo „tvarkiečių“ lyderis.
P. Gražulis partijos pirmininko pareiškimų apie galimus kitus nesantuokinius vaikus nekomentavo.
P. Gražulis ketvirtadienį pripažino su 31-ių palangiške Birute Navickaite šį pavasarį susilaukęs vaiko. Moteris sako sulaukusi politiko spaudimo pasidaryti abortą.
Parlamentaras su buvusia žmona Raminta turi keturis vaikus.
P. Gražulis sako, kad ateityje gali trauktis iš partijos, jei kitų partijos organai priims jam nepalankus sprendimus.
„Jokio didelio praradimo nematau. Lauksiu kongreso, jeigu kongrese dominuos R. Žemaitaitis, aš tikrai tokioje partijoje nebūsiu. Manęs nereiks išmesti, aš pats išeisiu, šitokiai R. Žemaitaičio politikai aš nepritarsiu“, – BNS šeštadienį sakė P. Gražulis. Jis sakė nežinantis, prie kokios partijos šlietųsi, ką veiktų.
Su vyru besiskirianti moteris atsidūrė akligatvyje – turi išsikraustyti iš namų, socialinio būsto gauti negali, niekas jai su trimis vaikais ir šunimi buto išnuomoti nenori, o bankai paskolos neduoda.
„Pirmą kartą kreipiuosi į žurnalistus pagalbos. (…) Esu trijų nuostabių vaikų mama. Tačiau atsidūriau labai sudėtingoje gyvenimo situacijoje“, – rašė Jolanta (vardas pakeistas).
Moteris laiške pasakojo, kad skiriasi su vyru. Po skyrybų jai su vaikais reikės išsikraustyti.
„Jis tolimųjų reisų vairuotojas, didžiąją dalį savo laiko praleidžia darbe. Visa buitis, vaikai, mano darbai, mokslai atsigulė ant mano piečių. Dar prisidėjo tam tikri vyro žalingi įpročiai, kurie labiausiai ir įtakojo mano apsisprendimą“, – pasakojo Jolanta.
Moteris teigė mamos neturinti. Jos tėvas yra priklausomas nuo alkoholio. Sukūrus šeimą jie gyveno vyro mamos bute, kuriame ji negyveno.
„Man priklauso pusė vieno kambario buto, kuriame dabar gyvena mano tėvas“, – pasakojo Jolanta.
Ji teigė vyrui siūliusi parduoti butą, kuriame jie dabar gyvena, ir pirkti mažesnius būstus. Siūlė atsisakyti alimentų už vaikus, perrašyti pusę savo būsto jam.
„Jis nesileidžia į jokias diskusijas, pabrėždamas, kad nieko verta, ir kokie mano tėvai nedori, nes praktiškai nieko man nepaliko“, – pasakojo Jolanta.
Moteris jaudinasi dėl savo vaikų emocinės būklės šioje sudėtingoje situacijoje.
„Jis tarsi apako ir apkurto nuo savo pykčio, vadovaujasi savo įsitikinimais, kitų žmonių patarimais, visiškai nepaiso savo šeimos vertybės, nesivadovauja pagarbos ir moralės normomis, žemindamas, rėkdamas ir smerkdamas savo vaikų motiną“, – rašė Jolanta.
Moteris tikina valstybei sąžiningai mokanti mokesčius, ir tikisi pagalbos šiuo sudėtingu jai metu.
Ji paaiškino, kad pagal įstatymą po skyrybų turi su vaikais išsikraustyti ių buto, kuriame 15 metų gyveno su vyru, remontavo, pirko baldus.
„Čia vaikai turi savo kambarius, žaislus, šalia gyvena jų draugai, netoli mokykla, darželis, bažnyčios bendruomenė. Aš, kaip mama, turiu atlaikyti vaikų ašaras, klausimus, susijusius su darželio ar mokyklos keitimu. O vaikų tėvas, kokia jo atsakomybe? Kokias pareigas vyras, tėvas turi šeimoje? Tik dirbti?“, – klausė Jolanta.
Moteris pasakojo pradėjusi ieškoti būsto nuomai. „Ir susidūriau su didžiule problema, kai tik pasakau, kad aš mama, yra trys vaikai ir šuniukas, iš karto sulaukiu neigiamo atsakymo. Mano biudžetas ribotas. Mamos neturiu, vaikus auginu iš esmės viena pati, todėl būsto bandžiau ieškoti šalia darželio ir mokyklų, kuriuos vaikai jau lanko“, – pasakojo Jolanta.
Moteris pasakojo, kad kreipėsi į „Vilniaus miesto būstą“, kur jai paaiškino, kad norint gauti būsto nuomos mokesčio dalies kompensaciją ji turi užsiregistruoti į socialinio būsto eilę. Tam jai reikia pristatyti pajamų deklaraciją už paėjusius metus.
„Bet gi praeitais metais aš gyvenau šeimoje, tai praėjusių metų šeimos pajamos viršija nustatytą paramos normą. Vadinasi, šia parama pasinaudoti galėsiu tik tada, kai oficialiai išsiskirsiu, ir nuo tos datos praėjus metams“, – rašė Jolanta.
Ji pasakojo, kad bandė išsiaiškinti, kaip gauti išperkamosios nuomos paramą. „Man atsakė, kad tokia parama teikiama tik tuo atveju, jeigu asmuo pats suranda bustą, kurio šeimininkas sutiktų jį parduoti išperkamosios nuomos būdu“, – rašė Jolanta.
Moteris rašė, kad siaubingai baisu atsidurti tokioje situacijoje.
„Aš turiu aukštąjį išsilavinimą, dirbu pagal profesiją ir dar studijuoju magistrantūroje, žalingų įpročių neturiu. Laisvalaikiu tapau, skaitau, daug laiko praleidžiu su vaikais investuodama į jų švietimą ir laisvalaikį. Noriu, kad mano vaikai užaugtu dorais piliečiais. Ir štai aš kartais jaučiuosi niekutis“, – rašė Jolanta.
Moteris rašė, kad labai norėtų turėti savo „net ir nedidelius, tegul kuklius, bet nuosavus namus“, kuriuose galėtų jaustis laisva.
„Neprašau nemokamai, galiu mokėti išsimokėtinai, tik padekit man ji įsigyti. Bankai man, trijų vaikų mamai, paskolos neduoda. Savo mokumą vertinų 80 proc. iš 100, nes turiu nuolatinį perspektyvų darbą, nors mano atlyginimas neviršija vidutinio darbo užmokesčio, turiu pusę vieno kambario buto, kuris ilgainiui bus parduodamas ir dalis paskolos sumos bus padengta“, – rašė Jolanta.
Pasak SADM atstovų, Civiliniame kodekse įtvirtinta, kad tėvo ir motinos teisės ir pareigos savo vaikams yra lygios ir kartu asmeninės. Šių teisių ir pareigų įgyvendinimas glaudžiai susijęs su geriausių vaiko interesų užtikrinimu, tinkamos jo vystymuisi materialinės, socialinės, psichologinės aplinkos nustatymu.
„Civilinis kodeksas taip pat numato, kad abu tėvai privalo teikti išlaikymą vaikui proporcingai savo turtinei padėčiai. Tėvui, gyvenančiam atskirai nuo vaiko, išlieka pareiga jį prižiūrėti, rūpintis, išlaikyti.
Todėl jei vaikų tėvas neteikia išlaikymo nepilnamečiams vaikams, vaikų mama turi teisę kreiptis į teismą dėl išlaikymo ir išlaikymo įsiskolinimo vaikams priteisimo“, – teigiama atsakymuose, kuriuos gavo DELFI.
Vaikai negali būti palikti be gyvenamojo būsto
SADM specialistai pažymi, kad Vaiko teisių apsaugos pagrindų įstatyme numatyta, jog nė vienas vaikas negali būti paliktas be gyvenamojo būsto, minimalių pragyvenimo lėšų ir globos ar rūpybos, o vaiko teises pirmiausia privalo užtikrinti tėvai ir kiti vaiko atstovai.
„Esant sudėtingai situacijai, vaikų mamai siūlytina kreiptis į vaiko gyvenamosios vietos Vaiko teisų apsaugos skyrių, kuris užtikrina savivaldybės teritorijoje gyvenančių vaikų teisių ir geriausių interesų apsaugą. Šis skyrius turėtų pasirūpinti, kad jei šeima bus iškeldinta iš vienintelės gyvenamosios vietos, nepilnamečiai vaikai neliktų be pastogės, inicijuoti reikalingos pagalbos teikimą (pavyzdžiui, organizuoti šeimos laikiną apgyvendinimą Krizių centre, inicijuoti socialinę, psichologinę ar kitą reikalingą pagalbą) bei siūlyti šeimai kitus galimus sprendimo būdus, labiausiai atitinkančius vaiko interesus“, – rašė E. Samoškaitė.
SADM atstovai atkreipia dėmesį, kad gyventojai, dėl turtinės padėties negalintys tinkamai ginti savo teisių ir įstatymų saugomų interesų, turi teisę į valstybės apmokamą teisinę pagalbą Valstybės garantuojamos teisinės pagalbos įstatymo nustatyta tvarka.
„Valstybės garantuojamos teisinės pagalbos įstatymas suteikia kiekvienam teisėtai Lietuvoje gyvenančiam asmeniui teisę į nemokamą pirminę teisinę pagalbą (teisinę konsultaciją) arba antrinę teisinę pagalbą (dokumentų rengimą, gynybą ir atstovavimą bylose, įskaitant vykdymo procesą, atstovavimą išankstinio ginčų sprendimo ne teisme atvejais)“, – rašė E. Samoškaitė.
Pasak SADM atstovės, pirminės teisinės pagalbos atveju savivaldybės administracijos tarnautojai, darbuotojai, taip pat advokatai ar specialistai iš viešųjų įstaigų, su kuriais savivaldybė yra pasirašiusi sutartį, asmeniškai patars, kaip išspręsti ginčą be teismo, informuos apie teisės sistemą, įstatymus ir kitus teisės aktus, padės parengti taikos sutartį ir užpildyti antrinės teisinės pagalbos prašymą.
„Pirminė teisinė pagalba turi būti suteikta iš karto. Jei tokios galimybės nebus, žmogui bus pranešta apie kitą priėmimo laiką, kuris turi būti ne vėlesnis kaip 5 dienos nuo kreipimosi“, – rašė E. Samoškaitė.
Pasak jos, gyventojai, norintys gauti pirminę teisinę pagalbą, turi kreiptis į savivaldybę pagal savo deklaruotą gyvenamąją vietą. Tuo tarpu valstybės garantuojama antrinė teisinė pagalba suteikiama tiems, kurių pajamos nesiekia tam tikrų finansinių lygių.
„Yra du teisinės pagalbos finansavimo lygiai. Jei asmens pajamos ir turtas neviršys pirmojo finansavimo lygio, skiriamas nemokamas advokatas, asmuo 100 proc. atleidžiamas nuo žyminio mokesčio ir kitų bylinėjimosi išlaidų, jei neviršys antrojo – 50 procentų bylinėjimosi išlaidų kompensuos valstybė“, – paaiškino E. Samoškaitė.
Pasak jos, asmens turto ir pajamų lygį nustatys valstybės garantuojamos teisinės pagalbos tarnyba, įvertinusi Metinėje pajamų ir turto deklaracijoje antrinei teisinė pagalbai gauti ir asmens prašyme pateiktus duomenis. Dėl antrinės teisinės pagalbos galima kreiptis į Vilniaus Valstybės garantuojamos teisinės pagalbos tarnybą (www.teisinepagalba.lt).
Pasak SADM atstovų, paramą būstui įsigyti ar išsinuomoti reglamentuoja Paramos būstui įsigyti ar išsinuomoti įstatymas. Visi asmenys ir šeimos, norėdami pretenduoti į paramą būstui, turi atitikti šio įstatymo reikalavimus ir Lietuvos Respublikos gyventojų turto deklaravimo nustatyta tvarka už kalendorinius metus deklaruoti turtą ir gautas pajamas, kurios neturi viršyti įstatyme nustatytų dydžių.
„Moteris mini, kad šeimos (kartu su vyru) pajamos ir turtas yra didesni už nustatytus normatyvus paramai būstui gauti. Esant tokiai situacijai, moteris galėtų deklaruoti pajamas ir turtą po skyrybų ir kreiptis į savivaldybę dėl galimybės gauti paramą būstui. Savivaldybei įvertinus dokumentus ir nustačius jos teisę į paramą, parama galėtų būtų suteikta“, – paaiškino E. Samoškaitė.
Jei kenčiate nuo smurto artimoje aplinkoje, pagalbą teikia specializuotos pagalbos centrai: https://socmin.lrv.lt/lt/veiklos-sritys/seima-ir-vaikai/seimos-politika/smurto-artimoje-aplinkoje-prevencija
Balys Sruoga – Lietuvos šviesulys – žinomas kaip poetas, dramaturgas, prozininkas, dėstytojas, teatrologas.
Balio ir Vandos Sruogų namų-muziejaus vedėja Birutė Glaznerienė jį apibūdina kaip kontraversišką asmenybę, turėjusią gerą humoro jausmą, paveldėtą iš tėvo. Anot jos, kartais B. Sruoga būdavęs drovus, bet tuo pačiu ir maištininkas bei nevengiantis pasakyti kandų žodį.
Taip susiklostė gyvenimas, kad B. Sruoga išgyveno nacių žiaurumą koncentracijos stovykloje, tačiau iškart po to pateko į sovietų režimo ideologinę nelaisvę.
Kūrinys autoriui pelnė pasaulinį pripažinimą. Šiuo metu knyga verčiama net į japonų kalbą.
Liberalų sąjūdžio pirmininkas Eugenijus Gentvilas sako, kad rekordiškai žemi jo vadovaujamos partijos reitingai yra sunkiausio partijos išgyvento laikotarpio atspindys.
„Tikėtina, kad po šitiek smūgių, po tokio ilgo, tendencingo puolimo, buvo galima tikėtis tokių dalykų. O ten 2 ar 3 procentai, iki kur tas dugnas, aš tikrai nespėliojau. Manau, kad juodžiausias laikotarpis praėjo ir viskas atsispindi reitinguose, toliau taip baisiai nebegali būti - viskas apie mus išpasakota, ir mes esame partija, kuri išvadas seniai padarėme. Atsisakyta dalyvavimo viešųjų įstaigų veikloje, susitikimų deklaravimu lenkiame visas kitas partijas“, – BNS šeštadienį sakė E. Gentvilas.
Naujausia apklausa rodo, kad jei rinkimai į Seimą vyktų dabar, Liberalų sąjūdis nepatektų į Seimą, nes neperžengtų įstatymu numatyto barjero, rodo apklausa.
Šeštadienį dienraščio „Lietuvos rytas“ skelbiama „Vilmorus“ apklausa rodo, kad už šią partiją, kurios bylą neseniai pradėjo nagrinėti teismas, dabar balsuotų 3,2 proc. rinkimuose ketinančių balsuoti arba 2 proc. visų apklausos dalyvių. Gyventojų apklausa buvo atliekama birželio 8-17 dienomis.
Liberalų sąjūdžio pirmininkas sunkiausiu partijos laikotarpiu vadina Valstybės saugumo departamento pažymos paviešinimą, Seimo Nacionalinio saugumo ir gynybos komiteto išvadas, taip pat įvardijo ir „žiniasklaidos antraščių politiką“.
„Kai buvęs liberalas G. Steponavičius neatėjo į teismą, buvo skelbiama, kad „prasideda liberalų išdaigos“. Žmonės vasarą skaito tik antraštes, deja. Arba „liberalų pinigų plovykla“ – liberalai nėra kaltinami pinigų plovimu, byloje yra buvę liberalai E. Masiulis, G. Steponavičius, Š. Gustainis“, – teigė E. Gentvilas.
BNS priminus, kad baudžiamojoje byloje kaltinimai pateikti ir pačiai partijai, E. Gentvilas priminė prokuroro žodžius, kad partijos atsakomybė išplaukia iš buvusių jos vadovų veiksmų, pasak E. Gentvilo, partijos veiksmai nei baudžiamojoje byloje, nei kaltinamajame akte neaptariami, partija procese bus „pasyvus kaltinamasis.“
Jis sako, kad tariasi su pavaduotojais dėl partijos ateities siekių, veiklos, uždavinių.
„Yra visokių intencijų, tikrai dabar nepasakysiu savo įsivaizdavimo, bet manau, kad mes turime išlikti kaip partija, siūlymai paleisti šią partiją palaikymo nesulaukė, dabar klausimas – kaip dirbti“, – BNS sakė E. Gentvilas.
Pasak jo, po E. Masiulio pasitraukimo iš partijos pirmininko pareigų įvyko trys partijos suvažiavimai, Liberalų sąjūdis atsinaujino.
Šioje byloje kaltinimai pateikti trims juridiniams ir penkiems fiziniams asmenims: Darbo ir Liberalų sąjūdžio partijoms, koncernui „MG Baltic“, buvusiems liberalų ir „darbiečių“ lyderiams Eligijui Masiuliui, Vytautui Gapšiui, buvusiam parlamentarui liberalui Šarūnui Gustainiui, Seimo nariui Gintarui Steponavičiui bei buvusiam „MG Baltic“ viceprezidentui Raimondui Kurlianskiui.
Darbo partijai įtarimai pateikti dėl kyšininkavimo ir prekybos poveikiu, Liberalų sąjūdis įtariamas kyšininkavimu, prekyba poveikiu ir piktnaudžiavimu, o „MG Baltic“ įtariamas šių partijų papirkimu ir prekyba poveikiu.
Ikiteisminio tyrimo metu prokuratūra nustatė, kad buvusiam Liberalų sąjūdžio pirmininkui E. Masiuliui 106 tūkst. eurų kyšis grynais buvo perduotas už galbūt koncernui „MG Baltic“ naudingų sprendimų priėmimą Seime svarstant ir priimant Vartojimo kredito įstatymo projektą ir kitus projektus, taip pat už išimtinę padėtį ir palankumą ateityje Seime priimant kitus koncernui naudingus politinius sprendimus, o taip pat ir už tai, kad, E. Masiulis, pasinaudodamas savo įtaka, paveiktų ir kitus Liberalų sąjūdžio frakcijos 2012–2016 m. kadencijos Seime narius priimti sprendimus koncerno naudai.
Birželio 23 dieną, šeštadienį, LRT rekomenduoja apsilankyti įvairiuose kultūros renginiuose. Skirtinguose Lietuvos kampeliuose netrūks veiklos ir pasirinkimo, kur praleisti Jonines.
Joninių šventė su grupėmis „Baltos varnos“, „Ūkanose“ bei „Rebelheart“ Kauno pilies lomoje – nuo 20 valandos. Degs Joninių laužas, bus žoliaujama, pinami vainikai. Joninių šventė vyks ir Čečėnijos aikštėje, kitose miesto erdvėse.
Aistės Gabrielės Černiūtės tapybos bei objektų paroda „Sapne tik sapnas“ iki rytojaus, – birželio 24 dienos, bus eksponuojama Antano Žmuidzinavičiaus kūrinių ir rinkinių muziejuje.
Vilniečiai šventę pasitikti galės ne tik užmiestyje, bet ir gyvenamuose rajonuose – Šeškinėje, Fabijoniškėse, Naujoje Vilnioje, Rasų seniūnijoje bus galima kartu su kaimynais dalyvauti įvairiose sporto rungtyse, stebėti, kaip bus degamas laužas.
Kernavėje 1967 m. Romuvos ir universiteto žygeivių klubas pirmą kartą Kernavės piliakalniuose įkūrė šventą Aukuro ugnį. Jau 50 metų šį ugnis dega pasakodama apie šlovingą senovės lietuvių praeitį, pagarbą protėviams, garbinamus dievus, papročius ir tradicijas.
Pažaislio muzikos festivalio koncertas „Vasaros romansai“ Ignalinos rajono Paliesiaus dvaro koncertų salėje „Pasaga“ – 19 valandą. Dainuos Dovilė Kazonaitė, gros gitaristas Srdjanas Bulatas iš Kroatijos ir pianistė Rūta Mikolaitytė-Kašubienė.
Aktorės Ilonos Balsytės ir gitaristo Martyno Kuliavo teatralizuotas koncertas „Svajonių gatvės“ Palangos „Ramybės“ kultūros centre – 20 valandą.
Vyksta Pasaulio zanavykų susibūrimas „Apkabink savo kraštą“. Šakių krašto Nepriklausomybės Akto signatarams skirto paminklo atidengimo ceremonija prie Šakių rajono savivaldybės – 16 valandą.
Birželio muzikos festivalio koncertas Rokiškio rajono Ilzenbergo dvare – 15 valandą. Dalyvaus Rokiškio Rudolfo Lymano muzikos mokyklos kolektyvai. Senoji Lyguo šventė su Latvijos atlikėjais Ilzenbergo dvare prasidės 21 valandą 30 minučių.
Rasos šventė Širvintų rajone ant Kernavės Pilies, Aukuro bei Mindaugo sosto piliakalnių – nuo 20 valandos. Dalyvaus folkloro ansambliai ir tradicinės kapelos: Širvintų „Medgrinda“, „Savingė“, „Vingiorykštė“ ir „Gojus“, „Pajauta bei „Kukalis“ iš Panevėžio, „Šakija“ iš Šakių, Vilkaviškio „Laukuva“, Vilniaus kolektyvai: „Vilnelė“, apeigų folkloro grupė „Kūlgrinda“, liaudies dainų klubas „Raskila“, tautiška kapelija „Sutaras“, „Bičiuliai“.
„Lietuvos muziejų kelio“ programos „Nepriklausomybės metų ženklai“ dalis, – nemokama ekskursija parodoje „Sveika, Nepriklausomoji! Tautiškumo ir modernumo ženklai tarpukario Lietuvoje“ Šiaulių „Aušros muziejaus Chaimo Frenkelio viloje – 14 valandą, o po parodą „Tapatybės formatai. Tradicija ir modernumas tarpukario Lietuvos fotografijoje“ 14 valandą – Šiaulių fotografijos muziejuje.
Kupolinių šventė Šiaulių „Aušros“ muziejaus Žaliūkių malūnininko sodyboje – nuo 12 iki 21 valandos. Programoje: folkloro ansamblių pasirodymai, senųjų amatų dirbtuvės, Kupolinių apeigos, žolynų ir burtų valanda.
Joninės Šiauliuose prie Rėkyvos ežero – nuo 19 valandos. Šiaulių kultūros centro organizuojamas renginys šiais metais praturtintas ir šiaudinių skulptūrų pleneru-konkursu „Tradiciniai šviesos ženklai nūdienoje“, skatinančiu atsigręžti į etninę kultūrą.
Šventinis Joninių vakaras su liaudiškos muzikos kapela „Muzikontai iš pa Utenas“ ir Utenos muzikos mokyklos kapela „Sietynėlis“ Jono Biliūno sodyboje-muziejuje Anykščių rajono Niūronių kaime – nuo 20 valandos.
Tradicijas ir dabartį jungiančio festivalio „Pap/Art/Is“ renginys „Žiedas paparčio“ Kėdainių Didžiosios Rinkos aikštėje – 19 valandą. Koncertuos svečių muzikos grupės, kėdainiečių kolektyvai ir birbynininkas Algirdas Jedemskis. Vyks įvairios edukacijos bei atrakcijos. Aukščiausios Lietuvoje stebulės iškėlimas, pirotechnikos šou – 22 valandą 50 minučių.
Joninės Jonavos Joninių slėnyje – nuo 15 valandos. Jono sodybos atidarymas – 18 valandą. Vėliau šventinėje programoje: rajono dainų šventės kolektyvų programa, skrabalų virtuozo Regimanto Šilinsko bei kitų atlikėjų koncertai, Jonų respublikos sveikinimai, vasarvidžio renginys „Laumių pinklės“, kitos pramogos.
Vasarvidžio (Joninių) šventė Panevėžio Skaistakalnio parke – nuo 17 valandos. Dalyvaus: folkloro ansamblis „Pulkelis“, kapelos „Pokūda“, „Nevėžis“ ir „Bičiuliai“, šokių kolektyvai „Gija“, „Sidabra“, „Austėja“, „Siaustinis“ bei „Grandinėlė“, grupės „Marga mizika“ ir „Jonis“, žirgyno „Naujasodžio žirgai“ atstovai.
Joninės Raseinių rajono Molavėnų piliakalnių komplekse – nuo 18 valandos. Joninių apeigas, apipintas senovės papročiais bei autentiškomis tradicijomis ves etnologė daktarė Daiva Šeškauskaitė ir Raseinių kultūros centro folkloro ansamblis „Degule“. Koncertuos šio kultūros centro meno kolektyvai bei svečiai, vyks fotokonkursas „Kaip aš tapau Janina arba Jonu“, edukacinės programos, bus galima pajodinėti žirgais, veiks vaikų ir jaunimo pramogų erdvė.
Joninės Radviliškio rajono Šeduvos miesto parke prasidės 15 valandą. Vyks vaikų meno kolektyvų koncertas „Vaikystės sodas“, žaidimai, sportinės rungtys. Šventės atidarymas – 17 valandą. Vėliau programoje: svečių sveikinimai, naujų Šeduvos miesto Garbės piliečių pagerbimas, dainų šventės „Vardan tos...“ dalyvių koncertas, Viduramžių riterių turnyras, folkloro ansamblių koncertas „Joninių sakmė“, kitos šventinės pramogos.
Joninių šventė Alytaus kultūros ir komunikacijos centro amfiteatre – 18 valandą. Vyks Joninių apeigos su Kauno folkloro klubu „Liktužė“, bus sveikinami Jonai ir Janinos, koncertuos Mazūrų dainų ir šokių ansamblis iš Lenkijos, tautinių šokių kolektyvas „Vėtra“.
„Joninių gegužinė“ prie Biržų kultūros centro prasidės 18 valandą. Degs Joninių laužas, bus žaidžiami tradiciniai Joninių žaidimai, linksmintis kvies mėgėjiško meno kolektyvai.
Joninių šventė Pakruojo miesto parke – nuo 18 valandos. Koncertuos Pakruojo kultūros centro mėgėjų meno kolektyvai, vyks kitos pramogos.
Vasaros saulėgrįžos ir aitvarų šventė Varėnos rajone prie Merkinės piliakalnio – 17 valandą. Programoje – sportinės rungtys, aitvarų dirbtuvės su viešąja įstaiga „Užantis“, vainikėlių pynimas su tautodailininke Laima Saviščeviene, koncertas, šokiai iki ryto.
Trumpiausios nakties šventė prie Kretingos kultūros centro – 21 valandą. Dalyvaus: Kretingos kultūros centro folkloro kolektyvai „Gervelė“ ir „Kitep“, Klaipėdos miesto ansamblis „Senoliai“, Klaipėdos krašto kapela „Martvežiai“.
XX tarptautinio folkloro festivalio „Tek saulužė ant maračių“ šios dienos renginiai pievoje Nidos uoste – nuo 10 valandos. Veiks mugė, vyks kūrybinės-edukacinės dirbtuvės, paskaitos. Joninių šventė-LRT tiesioginė transliacija čia – 21 valandą. Renginai Nidos žvejo etnografinėje sodyboje – nuo 14 valandos, o koncertai „Skambanti krantinė“ nuo 14 valandos – Nidos kavinėse bei restoranuose. Vakaro koncertas scenoje Nidos uoste – 23 valandą 30 minučių.
Visus, mėgstančius keliauti naktį, Trakai kviečia į naktinį turą irklentėmis – tai unikali galimybė ne tik įdomiai praleisti Joninių naktį, bet ir pamatyti kitokį Trakų veidą, pasigrožėti didinga salos pilimi, pakrantės šviesomis, o irklenčių apačioje pritvirtintos specialios LED lempos leis atrasti įspūdingą povandeninį pasaulį. Naktinis turas startuos 23:00 instruktažu apie tai, kaip reikėtų plaukti su irklente.
Nenorinčius šventės praleisti ant vandens, Trakų istorijos muziejaus Medininkų pilies skyriaus darbuotojai kviečia paparčio žiedo ieškoti kartu Medininkuose. Bus kraunamas laužas, pinami vainikai, mokomosi liaudies dainų, o su gyvosios istorijos klubų „Hospitalieriai“ ir „Pilėnai“ nariais – senovinių žaidimų. Taip pat bus galima apžiūrėti Medininkų pilies ekspoziciją. Renginio pradžia – 16 valanda.
Prasidėjo Lietuvos teatrų festivalis „Senasis tiltas-2018“. Pasvalio jaunimo teatro „Drama“ spektaklis „Visos mes Klaros“ pagal Agnės Žagrakalytės ir Mindaugo Nastaravičiaus tekstus Pasvalio kultūros centre – 18 valandą. Scenarijaus autorė bei režisierė Asta Liukpetrienė. Asociacijos „Žmogui“ tragikomedija „Išvarytieji“ pagal Romualdo Granausko apsakymą „Juodas gaidys raudona uodega, vardu Jonas“ Pasvalio Klėties teatre – 20 valandą. Režisierius Jonas Andriulevičius.
Panevėžio lėlių vežimo teatro muzikinė komedija „Lietuviški perdainavimai“ Kelmės Laisvės gynėjų aikštėje – 16 valandą, Kelmės rajone prie Maironių kultūros namų – 21 valandą. Scenarijaus autorius bei režisierius Jurijus Titarovas.
Nors šeštadienis bus apniukęs ir lietingas, vakare nuo 21 valandos lietaus debesys turėtų gerokai praretėti. Taip LRT RADIJUI pasakojo sinoptikas Tadas Kantautas.
„Panašu, kad diena atrodys nekokia, bet vakarėjant, artėjant Joninių išvakarėms, debesys po truputį sklaidysis, tad didelė tikimybė, kad vakare, apie 21 valandą iki vidurnakčio debesų bus likę labai nedaug ir palis tik kai kuriose vietovėse, didesnė tikimybė – pietinėje šalies pusėje. Taigi, pačios Joninių išvakarės nebus tokios blogos lyginant su diena“, – LRT RADIJUI komentavo T. Kantautas.
„Dieną lietus apims jau visą šalį, kai kur gali lyti smarkiai. Bus debesuota ir tikrai nemalonu, tik vėjas bus nestiprus“, – LRT RADIJUI pasakojo sinoptikas. Temperatūra dieną pakils tik iki 14–19 laipsnių.
Apklausos rodo, kad rekordiškai išaugo Lietuvos gyventojų pasitikėjimas kariuomene – ja pasitikintys nurodė beveik 60 proc. apklaustųjų.
Pasitikintys savo kariuomene nurodė 59,7 proc. apklaustųjų, nepasitikintys nurodė 14,4 proc. respondentų.
„Visose demokratinėse šalyse pasitikėjimas savo kariuomene ir policija yra aukštas, jos vertinamos gerai. Priartėjome prie normalių europietiškų šalių standartų“, – mano V. Gaidys. Jis pastebi, kad yra išaugęs kariuomenės ir policijos materialinis aprūpinimas, tai formuoja šiuolaikiškumo ir tikrumo įvaizdį.
Labiausiai gyventojai pasitikti ugniagesiais (89,3 proc.) ir policija (63,2 proc.), ketvirtoje vietoje pasieniečiai – jais pasitiki 44,1 proc. apklaustųjų.
Kaip anksčiau, labiausiai nepasitikima Vyriausybe, Seimu ir partijomis.
Vyriausybe pasitiki 19,5 proc. apklaustųjų, nepasitiki – daugiau nei 34 proc. apklaustųjų. Seimu pasitiki vos 8,3 proc. apklaustųjų, nepasitiki 58,8 proc. Partijomis pasitiki 6 proc. apklaustųjų, nepasitiki 65,4 proc.
Apklausą bendrovė „Vimorus“ atliko birželio 8-17 dienomis, ją šeštadienį skelbia dienraštis „Lietuvos rytas“.
Populiariausiomis partijomis šalyje toliau išlieka opozicinė Tėvynės sąjunga – Lietuvos krikščionys demokratai (TS-LKD) bei Valstiečių ir žaliųjų sąjunga.
„Partijų rikiuotė mažai pasikeitė – pirmoje vietoje tokia grupė: Tėvynės sąjunga – Lietuvos krikščionys demokratai bei Valstiečių ir žaliųjų sąjunga. Daug mėnesių jie pirmauja“, – BNS sakė visuomenės nuomonės ir rinkos tyrimo bendrovės „Vilmorus“ vadovas Vladas Gaidys.
Pagal birželio mėnesį atliktą apklausą už konservatorius balsuotų 16,6 proc. apklaustųjų, gegužę – 16,3 proc., balandį – 17,6 proc. respondentų.
Už „valstiečius“ dabar balsuotų beveik 15 proc. apklaustųjų, gegužę šiai partijai atiduoti balsą sakė ketinantys 16,3 proc. apklausos dalyvių, balandį – 17,6 proc.
„Su tokiu nedideliu atotrūkiu jie ir sudaro pirmąją lygą“, – pastebi V. Gaidys.
Į trečią vietą pakilo Darbo partija – už ją balsuoti ketina 6,7 proc. apklaustųjų. gegužę vykusios apklausos metu už ją balsuoti ketino 7,1 proc. (balandį – 2,9 proc.) balsų.
Ketvirtoje vietoje atsidūrė „Tvarka ir teisingumas“ – už ją balsuotų 6,2 proc. rinkėjų, gegužę palankumą šiai partijai demonstravo 7,6 proc. (balandį – 7,2 proc.) rinkėjų.
Toliau seka skilę socialdemokratai – Gintauto Palucko Lietuvos socialdemokratų partija (LSDP) – su 5,3 proc., gegužę šią partiją rinkosi 5,1 proc. apklaustųjų, balandį – 4,9 proc.
Naujai susikūrusi Gedimino Kirkilo vadovaujama Lietuvos socialdemokratų darbo partija (LSDDP) gavo 4,8 proc. apklaustųjų balsų. Gegužę ji buvo gavusi 6,4 proc. respondentų balsų (balandį – 5 proc.).
„Atotrūkis tarp jų nedidelis. Sudėjus abiejų partijų skaičius, gautume tiek, kiek partija turėjo iki skilimo“, – sako V. Gaidys.
Pagal apklausą parlamentaro Naglio Puteikio Centro partija surinktų 3,1 proc. balsų, prieš mėnesį už šią partiją sakė ketinantys balsuoti 4,4 proc. apklaustųjų (balandį – 4 proc.) balsų.
Toliau yra Valdemaro Tomaševskio vadovaujama Lietuvos lenkų rinkimų akcija-Krikščioniškų šeimų sąjunga, už kurią balsuotų 2,7 proc. apklaustųjų, beveik tiek pat, kiek prieš mėnesį (2,8 proc. gyventojų gegužę.
Paskutinė, devintoji iš partijų sąrašo – Lietuvos Respublikos liberalų sąjūdis. Už ją balsuoti ketino tik 2 proc. apklaustųjų.
Bendrovė „Vilmorus“ apklausą atliko birželio 8-17 dienomis, ją šeštadienį skelbia dienraštis „Lietuvos rytas“.
Jei rinkimai į Seimą vyktų dabar, Liberalų sąjūdis nepatektų į Seimą, nes neperžengtų įstatymu numatyto barjero, rodo apklausa.
Šeštadienį dienraščio „Lietuvos rytas“ skelbiama „Vilmorus“ apklausa rodo, kad už šią partiją, kurios bylą neseniai pradėjo nagrinėti teismas, dabar balsuotų 3,2 proc. rinkimuose ketinančių balsuoti arba 2 proc. visų apklausos dalyvių.
„Čia labai mažas skaičius, šokiruojančiai mažas. Pirmą kartą yra paskutinėje vietoje tarp parlamentinių partijų. Mažiausias pastaraisiais metais, rekordiškai ir nykstamai mažas reitingas“,– BNS sakė „Vilmorus“ direktorius Vladas Gaidys.
Liberalų sąjūdžio reitingai smuko keli mėnesiai iš eilės. Prieš mėnesį už šią partiją atiduoti balsus žadėjo 3,8 proc. gyventojų, o dar mėnesį prieš tai – 4,7 proc. rinkėjų.
V. Gaidys mano, kad smukusiam reitingui įtakos turėjo Valstybės saugumo departamento pažymos, taip pat prasidėjęs teismo procesas.
Birželio 7 dieną Vilniaus apygardos teismas surengė pirmąjį posėdį „MG Baltic“ ir politinės korupcijos byloje.
Šioje byloje kaltinimai pateikti trims juridiniams ir penkiems fiziniams asmenims: Darbo ir Liberalų sąjūdžio partijoms, koncernui „MG Baltic“, buvusiems liberalų ir „darbiečių“ lyderiams Eligijui Masiuliui, Vytautui Gapšiui, buvusiam parlamentarui liberalui Šarūnui Gustainiui, Seimo nariui Gintarui Steponavičiui bei buvusiam „MG Baltic“ viceprezidentui Raimondui Kurlianskiui.
Darbo partijai įtarimai pateikti dėl kyšininkavimo ir prekybos poveikiu, Liberalų sąjūdis įtariamas kyšininkavimu, prekyba poveikiu ir piktnaudžiavimu, o „MG Baltic“ įtariamas šių partijų papirkimu ir prekyba poveikiu.
Gyventojų apklausa buvo atliekama birželio 8-17 dienomis.
„Šalta, žmonių nėra, vasara – š*****“, – piktai rėžia namelius poilsiautojams Šventojoje nuomojanti moteris. Penktadienio pavakarę ji buvo išnuomojusi vos vieną namelį, dar kelios dešimtys vis dar laukė laikinų gyventojų.
Niekam nereikia nakvynės už 5 eurus
Kiek atvėsęs oras prieš pat Jonines atbaidė trumpų linksmybių Šventojoje ieškančius jaunuolius – būtent jie, anot vietinių, yra pagrindiniai tokių namelių gyventojai.
Ne itin maloniai bendravusi moteris prižiūri neišvaizdžių namelių kupiną poilsiavietę. Medinius namelius dengiantys dažai nusilupę, laipteliai, kuriais reikia palipti į namelį, pakrypę, pro langus matyti kiek kreivai kabančios užuolaidos, o aplink – nuo saulės iki geltonumo išdegusi pieva. Nakvynė tokioje poilsiavietėje kainuoja nuo 5 eurų „už lovą“. Čia nakvynė skaičiuojama ne už visą namelį, o būtent už lovas.
Jei norėsite namelyje gyventi vienas, tačiau jame bus trys lovos, teks už visas ir sumokėti.
Moteriai pradėjus keiksnoti blogą orą, pabandžiau paguosti, kad kitą savaitgalį vasariška kaitra turėtų sugrįžti, bet tai jos nenudžiugino: „Dvi dienas pašvies saulė, o paskui vėl lis.“
Be patogumų iškenčia vos 2-3 dienas
Panašiomis nuotaikomis gyvena ir Šventojoje namelius nuomojanti kaunietė Rasa. Anot jos, gražiausia vieta jos poilsiavietėje – kvepiančiais žiedais pasipuošęs jazminas.
„Čia atvažiuoja pabūti vos kelioms dienoms, visi dabar prie patogumų pripratę, – tikina moteris ir pamoja ranka į pailgą pastatą su trimis durimis. – Prausyklos yra, karštas vanduo irgi yra, bet kažkokio maisto čia niekaip nepasigaminsite, nebent šašlykų prie namelio išsikepsite.“
Jos stovyklavietėje penktadienio pavakarę taip pat buvo labai ramu – šmirinėjo vos keli žmonės, nors tuo metu į Palangą plūdo sinoptikų prognozių neišsigandę poilsiautojai.
Pasidomėjus, ar dažnai sulaukia poilsiautojų, kurie atvyksta ilgesniam laikui, tačiau nenori išlaidauti, Rasa tik šyptelėjo: „Neprisimenu, kad kas nors čia gyventų dvi savaites. Daugiausia dvi, gal tris dienas. Yra buvę, kad kažkas net šešias dienas praleido, bet dažniausiai tai tik savaitgalį, tai dvi-tris dienas, ne daugiau. Visi prie patogumų pripratę, o čia jų nėra.“
Nors jau birželio pabaiga, moteris teigia, kad tikrasis vasaros sezonas Šventojoje dar neprasidėjo. „Pažiūrėkit, gatvės irgi tuščios, žmonių dar nėra. Bet ir sezonas dar neprasidėjo, jis dar tik prasideda, o ir tęsiasi trumpai: nuo birželio pabaigos iki rugpjūčio vidurio“, – skaičiavo moteris.
Gegužę Lietuvą lepino itin vasariški orai, tačiau moteris teigia, kad nuo to piniginė nepapilnėjo – tuomet dar nebuvo prasidėjęs vasaros sezonas, tad namelių niekas nenuomojo. „Praeitą savaitgalį irgi buvo tuščia, tik užpraeitą buvo žmonių, nes Šventojoje vyko renginys. Bet mūsų nameliuose nebuvo daug žmonių, nes mūsų nameliai jau senos kartos“, – šyptelėjo Rasa.
Savo stovyklą moteris skirsto į dvi dalis: prastesni ir naujesni nameliai. Nakvynė juose kainuoja nuo 6 eurų.
Kiek atokiau nuo pagrindinės gatvės įsikūrusios kitos poilsiavietės administratorė pasitiko su plačia šypsena. „Turime užsakymų visam liepos mėnesiui“, – džiaugėsi moteris.
Šioje poilsiavietėje, priešingai nei anksčiau aplankytose, buvo galima sutikti žmonių. „Turime visą grupę poilsiautojų, vyksta renginys, – paaiškino administratorė. – Bet mes visada turime žmonių, tai pavieniai, tai grupės atvažiuoja.“
Šioje poilsiavietėje nakvynė kiek brangesnė – nuo 8 eurų. „Kiek žmonių, tiek teks ir mokėti, – įvardijo moteris. – Bet jei norėsite viena nakvoti namelyje, o ten bus trys ar keturios lovos, tai už visas teks po aštuonis eurus ir susimokėti“, – paaiškino administratorė.
Moteris nekeiksnojo nei blogo oro, nei neprasidėjusio sezono. Anot jos, visą vasarą sulaukia svečių, kurie nakvynę planuoja atsakingai – susitaria iš anksto, o ne ieško, kur pernakvoti, vos tik atvykę.
Šventinis savaitgalis gražiais ir saulėtais orais nelepins, šilta taip pat nebus. Šalyje vyraus apniukę ir lietingi orai, bus vėsu.
Šeštadienio naktį vakarinę šalies dalį palaistęs lietus dienos metu išplis daug kur, ypač po pietų. Paskiausiai jis pasieks rytinius šalies rajonus. Pūs jau ramesnis pietvakarių, vakarų krypties vėjas. Vilniuje ir Kaune, pirmoje dienos pusėje, vyraus nedidelis debesuotumas, bus apie 12 laipsnių šilumos. Dieną pasirodys didesni debesys, po pietų palis. Oras sušils iki 19 laipsnių. Šiauliuose debesys su trumpu lietumi pasirodys antroje dienos pusėje. Naktį vyraus 10, dieną 18 laipsnių šiluma. Pajūryje lis gausiau. Naktį temperatūra sieks 13, dieną 16 laipsnių.
Sekmadienį per Jonines vyraus niūrus dangus, daug kur lis. Nakties metu gausesni krituliai numatomi rytiniuose šalies rajonuose, o dieną lietaus debesys apims didelę šalies teritoriją. Kukliau šį kartą palis vakarinėje šalies dalyje. Pūs vakarų, šiaurės vakarų krypties vėjas. Vilniuje ir Kaune vyraus lietingi orai, protarpiais galima perkūnija. Naktį bus apie 11, dieną apie 17–18 laipsnių šilumos. Šiauliuose naktį be žymesnių kritulių, o dieną jau prakiurs dangus. Naktį temperatūra sieks 10, įdienojus 16 laipsnių. Pajūryje vyraus nepastovus debesuotumas, truputį palis. Naktį vyraus 12, dieną 16 laipsnių šiluma.
Ketvirtadienio vakarą lietaus nuplautoje Palangoje buvo galima sutikti vos vieną kitą praeivį, tačiau penktadienio vakarą J. Basanavičiaus gatvėje tapo sunku prasilenkti – sinoptikai neišgąsdino būrio poilsiautojų.
Visą savaitę buvo prognozuojama, kad jau penktadienį gerokai atvės, oras neprimins vasaros, tačiau Palangoje visą penktadienį švietė saulė, nors termometro stulpelis ir nekilo labai aukštai.
Nuo pat penktadienio ryto prie jūros plėvesavo ir raudonos vėliavos, draudžiančios poilsiautojams maudytis, tačiau vakarop Baltijos jūros bangos nurimo ir drąsiausieji galėjo žengti į bangas.
Iš Kretingos į Palangą atvykusi pusbrolių kompanija DELFI pasakojo, kad, palyginus su kitais vakarais, matyti, kad Palangoje – daug poilsiautojų. Jie juokavo, kad atvyko čia pasivaikščioti ir išleisti viso mėnesio atlyginimo, mat Palangoje – itin brangu.
Didelėmis kainomis skundėsi ir kiti poilsiautojai iš Utenos, tačiau džiaugėsi, kad dar ketvirtadienį Palangą niaukę debesys nuslinko ir pagaliau šildo saulė.
Dieną Palangoje vaikščiojosi ir kelios kompanijos iš JAV, prekeiviai pasakojo, kad šįmet į Palangą atvyksta svečių ne tik iš Rusijos ar Vokietijos, bet ir iš Didžiosios Britanijos.
Jau rytoj Palanga švęs Joninių išvakares, nors didžioji Joninių šventė vyks Šventojoje.
Ne itin džiugiai kalbėjo ir kita namelius nuomojanti moteris. Tačiau panašu, kad Palangos verslininkai net po vėsaus Joninių savaitgalio neturėtų skųstis.
Prezidentė Dalia Grybauskaitė penktadienį dėl oro sąlygų neišvyko į Tartu miestą Estijoje, kur ketino pasveikinti šios šalies žmones su valstybingumo šimtmečiu.
„Dėl skrydžiui netinkamų oro sąlygų Lietuvoje ir Estijoje prezidentė negalės šį vakarą dalyvauti festivalio „Gaudeamus” atidarymo koncerte Tartu. Šalies vadovė Estijos žmonėms palinkėjo gražios šventės ir perdavė sveikinimo įrašą estų kalba“, – rašoma Prezidentūros pranešime.
Estija nepriklausomybės šimtmetį mini vasarį, bet penktadienį Tartu vyks studentų „Gaudeamus“ dainų šventė ir oficialios iškilmės. Į jas atvyks Suomijos, Latvijos, Lenkijos, Islandijos bei Gruzijos prezidentai.
Festivalio pradžioje šalies vadovė turėjo sakyti sveikinimo kalbą Estijos žmonėms ir stebėti valstybės 100-mečiui skirtą iškilmingą Lietuvos, Latvijos ir Estijos studentų chorų bei folkloro ansamblių koncertą.
Šiemet „Gaudeamus“ dalyvauja 53 chorai ir folkloro kolektyvai iš Lietuvos. Šeštadienį čia vyks Estijos šimtmečiui skirtas lietuvių folkloro koncertas.
Baltijos šalių studentų festivalis „Gaudeamus“ rengiamas nuo 1956 metų. Šiemet jis vyksta 18 kartą.
Po to, kai Seimo narys Petras Gražulis prisipažino su palangiške Birute Navickaite susilaukęs vaiko, politikas ėmė viešai atgailauti. Tačiau internautai priminė parlamentaro veidmainystę: jis viešai nesyk pasisakė už abortų draudimą, o vaiko motiną pats ragino jį darytis.
„Taip gavosi, neatsakingas esu, viešai atgailauju“, – iš karto po žinos paviešinimo DELFI kalbėjo P. Gražulis, kuris iš pradžių tikino, kad reikalaus DNR tyrimų, tačiau vėliau jau neneigė ir tėvystės ir B. Navickaitės žodžių, kad jai politikas siūlė darytis abortą. Su Seimo nariu vaiko susilaukusi B. Navickaitė apie tai prabilo KK2 laidoje. Anot jos, dukra gimė balandžio 8 dieną.
DELFI kalbintas P. Gražulis neslėpė, kad vaiko su palangiške neplanavo. „Neatsakingai pasielgiau. Žmogus pasakė, kad dešimt metų yra nevaisinga, nepastoja, vaiko nesusilaukia. Kaip atsitiko, taip atsitiko, – kalbėjo P. Gražulis. – Po pirmo karto tai atsitiko ir po trijų savaičių pasakė, kad laukiasi.“
Parlamentaro teigimu, jis su Birute bendravo „gal kokį gerą mėnesį arba du“. P. Gražulis, išgirdęs klausimą, ar per šį mėnesį jis su palangiške buvo suartėjęs daugiau nei vieną kartą, jis teigė: „Na taip, bet po pirmo karto ji pasakė, kad ji susilaukė. Po pirmo karto.“
Į viešumą iškilusius santykius P. Gražulis vadina klaida. „Padariau klaidą, mes visi esame tik žmonės. Kaip žinote, tik konservatoriai neklysta. Aš tikrai padariau klaidą ir dabar viešai atgailauju. Tegul būna man gailestingas Dievas, žurnalistai ir žmonės“, – kalbėjo Seimo narys, kuris tikina vaiko išlaikymui „paaukojęs“ 5 tūkst. eurų.
Vis dėlto tokie politiko pareiškimai sukėlė nemažai abejonių, pasipiktinimo ir pašaipų, ypač dėl ankstesnių radikalaus politiko pasisakymų. B. Navickaitė tvirtino, kad su P. Gražuliu susitikinėjo praėjusią vasarą ir rudenį – tuo metu, kai politikas aršiai pasisakė apie abortų draudimą.
Vos tik įklimpęs, anot B. Navickaitės, P. Gražulis ją ėmė plūsti, o tai įvertinta, kaip neatsakingas, nepagarbus ir veidmainiškas politiko elgesys. Be to, P. Gražulis ir toliau demonstruoja nepagarbą vaiko motinai, kuriai netiesiogiai metė kaltinimus šantažu.
„Žinote, emociškai, kai tave šantažuoja, nori prisirišti, visko galėjo būti. Aš to neneigiu. Jeigu taip kalbėjau, tai pats save smerkiu. Greičiausiai taip ir sakiau“, – teigė parlamentaras.
Agentūrai BNS jis taip pat painiai šnekėjo esą ir toliau palaikantis abortų draudimą, o privačios kalbos neva tebuvo emocijos.
„Asmeniškai tikrai nepalaikau, nepasisakau už abortą(...), gal tų žinučių tūkstantis buvo, ji norėjo, kad būčiau su ja... taip, gal emociškai kažką ir pasakiau, aš to neneigiu. Aš ir dabar pasisakau prieš abortus, bet, žinote, emocijos, pasakytos buvo emocijos. Kaip žmogus, ir dabar manau, kad abortas yra nepateisinama priemonė“, – aiškino P. Gražulis ir prašydamas atleidimo tikino esąs tik žmogus.
Vis dėlto vietoje atleidimo, radikaliais pareiškimais švaistytis nevengiantis ir priešingai – nuo atsakomybės kratytis mėgstantis politikas – sulaukė ne tik kritiškų komentarų, bet ir memų – kandžių ir vizualiai P. Gražulį pašiepiančių komentarų.
Užkandinių tinklas „Keulė Rūkė“ paskelbė, kad savo meniu vaikiškus rinkinius pervadins į „Gražulio nesantuokinius rinkinukus“.
Lietuvos žmogaus teisių centras savo feisbuko paskyroje priminė politikui, kad prieš reikalaujant savo merginos darytis abortą, visada pravartu pagalvoti apie saugų seksą ir šeimos planavimą. Ir įdėjo prezervatyvų pakelio nuotrauką.
Žurnalistas Šarūnas Černiauskas P. Gražuliui pritaikė populiaraus memo Finding Neverland iš filmo „Niekados šalies beieškant“ (angl. „Finding Neverland“) paveikslėlį.
O žurnalistė Renata Šakalytė-Jakovleva P. Gražulio atvejį taip pat įvardijo kaip pavyzdį.
„Na ką, geručiai, artėja šventinis savaitgalis. Būkit saugūs ir protingi. Žiedo ieškokit apsirūpinę“, – užuominą apie apsisaugojimo priemones metė R. Šakalytė-Jakovleva ir pridėjo padėti maldaujančio P. Gražulio memą – jam jau per vėlu.
Iliustratorės Rivos Elmantės feisbuko paskyroje „REdraw“ P. Gražulį vaizduojanti iliustracija priminė, kad politikui teks laikytis pažadų. „Gal kas į Palangą ant dienų b%€ t?!“, – šarže populiarų į pajūrį traukiančių, bet automobilio neturinčių keliautojų klausimą kelia sauskelnes laikantis politikas, kuris per pastaruosius 7 metus yra patekęs ar sukėlęs mažiausiai 5 eismo įvykius.
Ir nors parlamentaro gerbėjai piktinosi mylimo politiko puolimu, memu pradžiuginti nusprendė ir pats P. Gražulis, kuris įkėlė savo paties galvos ir vaiko fotomontažą. Tiesa, prie šio memo P. Gražulis paliko ir cinišką viešą įrašą, kurį vėliau ištrynė.
„Lietuva – stebuklų kraštas. Moterį, teigusią, kad 10 metų negali susilaukti vaikų, „pagydžiau“ nuo nevaisingumo“, – gyrėsi P. Gražulis. Be to, „gydytojas P. Gražulis“ guodėsi, jog žiniasklaidoje jis esą yra puolamas „dėl to, kad Lietuvai padovanojo dar vieną pilietį“, taip pamiršęs savo paties prisipažinimą apie raginimą vaiko motinai darytis abortą.
„Jei jau toks stebukladarys esu, gal reiktų mesti Seimą ir įkurti vaisingumo kliniką?“, – svarstė skandalingasis parlamentaras, kuris 2016 metais pralaimėjo rinkimus vienmandatėje apygardoje, tačiau į Seimą pateko pagal partijos „Tvarka ir Teisingumas“ sąrašą iš kurio, po paskutinio skandalo jį partijos pirmininkas paragino šalinti.
Seimo Nacionalinio saugumo ir gynybos komiteto pirmininkas Vytautas Bakas penktadienį pareiškė, kad trauksis iš „valstiečių“ frakcijos, jei ši užsiims nauju parlamentiniu tyrimu.
Parlamentaro teigimu, naujas tyrimas būtų beprasmiškas ir tik sukeltų politinį chaosą. V. Bako teigimu, Seimas turėtų susitelkti į jau atlikto parlamentinio tyrimo rekomendacijų įgyvendinimą.
„Neapibrėžti tyrimai, kerštai veda į niekur. Jeigu frakcijos lyderis toliau taip elgsis, aš tikrai nematau galimybių dirbti toje frakcijoje“, – BNS penktadienį sakė V. Bakas.
Jis teigė kol kas negalvojantis apie galimos naujos frakcijos kūrimą, nes dar tiki, kad R. Karbauskis pakeis savo poziciją.
„Kad neturėtume daugiau tokių oligarchinių darinių ir sandorių, turime progą išsivalyti ir priimti antikorupcinius įstatymus, kurie kirstų per turtą tokių žmonių, kurie praturtėjo mūsų visų sąskaita“, – kalbėjo V. Bakas.
„Jeigu mes dabar įsivelsime į beprasmiškus tyrimus, sujauksime politinę sistemą, yra norų tirti prezidentės veiklą, aš tą girdėjau – tai mes sujauksime taip politinę sistemą per tą laikotarpį, kad išvis jokių sprendimų nepriimsime, o plos katučių tie patys koncernai“, – teigė Seimo narys.
„Man toks scenarijus netinka. Aš tą pasakiau ir išėjau. Aš tokiame scenarijuje nedalyvausiu“, – pareiškė V. Bakas.
„Valstiečių“ frakcija penktadienį nusprendė atlikti naują tyrimą dėl suinteresuotų asmenų neteisėtos įtakos politinei sistemai 2008–2016 metais.
Partijos lyderis Ramūnas Karbauskis sakė, kad nutarimo projektas bus įregistruotas šioje sesijoje, o balsuojama bus pirmame naujos sesijos posėdyje.
Anot R. Karbauskio, naujam tyrimui pritarė visi frakcijos nariai, tik trys susilaikė.
V. Bakas ir jo frakcijos kolega Justas Džiugelis dar iki balsavimo paliko frakcijos posėdį.
Mažiausias pensijas gaunantys gyventojai nuo kitų metų gali tikėtis 20 eurų pensijos priemokos.
Numatoma, kad socialinio draudimo pensijų gavėjai, kurių gaunamų pensinio pobūdžio išmokų suma per mėnesį neviršija 95 proc. minimalių vartojimo poreikių dydžio, kuris šiuo metu siekia 245 eurus, turėtų teisę gauti pensijos priemoką.
„Mūsų siūlomas sprendimas yra tiems, kurie turi teisę į pensiją – jie turi minimalų stažą iki būtinojo: nuo 15 iki 30 metų. Jie dirbo ir užsidirbo teisę į pensiją, tačiau ta pensija yra tokia minimali, kad mažesnė negu skurdo riba. Yra išrenkami tik tie, kurie neturi jokių kitų pajamų. (...) Tokių žmonių yra per 60 tūkst. senatvės pensininkų, atitinkamai yra ir šalpos gavėjų – iš viso 95 tūkstančiai. Priemoka prie pensijos nuo sausio vidutiniškai būtų apie 20 eurų“, – penktadienį spaudos konferencijoje sakė L. Kukuraitis.
SRDK penktadienį taip pat pritarė, kad šalpos pensijos dydis senatvės pensijos amžių sukakusiems asmenims siektų vieną šalpos pensijų bazę – 130 eurų. Minimalaus darbo stažo nesukaupę senatvės pensininkai, neturintys kitų pajamų, šiuo metu gauna 117 eurų, arba 0,9 bazės.
Pasak Seimo kanceliarijos pranešimo, Šalpos pensijų įstatymo pakeitimams įgyvendinti 2019 metais iš valstybės biudžeto reikės apie 20 mln. eurų.
Seimas svarstys galimybę leisti dirbti vaiko priežiūros atostogų išėjusiems tėvams jau pirmaisiais metais.
Šiuo metu įstatymai numato galimybę tėvams dirbti tik antraisiais vaiko priežiūros metais.
„Siūlome, kad per pirmus motinystės ir tėvystės atostogų metus būtų galima dirbti 20 valandų per savaitę, t. y. puse etato. Ir dabar tai galima daryti, tačiau tai yra išskaičiuojama iš išmokos sumos. Mes siūlome, kad leistumėme tą daryti nepriklausomai nuo to, ar gauni išmoką. Tai būtų papildomos pajamos, galimybė išsaugoti karjerą ir tai biudžetui nieko nekainuos“, – BNS sakė vienas įstatymo iniciatorių Seimo konservatorius Laurynas Kasčiūnas.
Šiuo metu tėvai, pasirinkę dvejų metų trukmės vaiko priežiūros atostogas, pirmaisiais metais gauna 70 proc., antraisiais – 40 proc. iki atostogų apdraustų pajamų. Pasirinkusieji vienų metų atostogas gauna 100 proc. apdraustųjų pajamų.
Galutinį sprendimą dėl įstatymo pataisų Seimas priims rudens sesijoje.
Konstitucinis Teismas (KT) antradienį paskelbė, kad nauji studijų krypčių akreditavimo terminai prieštarauja pagrindiniam šalies įstatymui.
KT tokį nutarimą paskelbė po grupės Seimo narių kreipimosi – parlamentarai prašė įvertinti, ar Konstituciją atitinka sausį priimtos Mokslo ir studijų įstatymo nuostatos.
Anot jo, įgyvendindama sausį priimtą įstatymą švietimo ir mokslo ministrė Jurgita Petrauskienė tik vasario 26 dieną priėmė įsakymą, kuriuo patvirtino studijų krypčių vertinimo ir laikino akreditavimo tvarką.
„Aprašas buvo patvirtintas likus keturioms dienoms ir oficialiai paskelbtas likus trims dienoms iki 2018 metų kovo 1 dienos, tai yra datos, kada apskritai turėjo būti baigta taikyti laikinoji studijų krypčių vertinimo ir laikino akreditavimo tvarka. Taigi pats įsakymas galėjo būti pritaikytas pagal neginčytas nuostatas tiktai dvi dienas“, – konstatavo D. Žalimas.
Jis pažymėjo, kad ginčytos Mokslo ir studijų įstatymo 2 straipsnio 26 dalies nuostatos įvertintos kaip reikalavusias neįmanomų dalykų: tai yra iš aukštųjų mokyklų reikalauta per tris dienas pasirengti studijų krypčių vertinimui ir laikinam akreditavimui, o iš Studijų kokybės vertinimo centro – per dvi dienas įvertinti ir laikinai akredituoti visų aukštųjų mokyklų visas studijų kryptis.
Pasak D. Žalimo, laikinas studijų akreditavimas negali sukelti teisinių padarinių.
„Mes neturime kompetencijos konstatuoti, kad jis negalioja, bet jis neturi teisinių padarinių, o tai reiškia, kad jis nėra teisiškai reikšmingas. Mes pasakėme, kad jeigu programos buvo akredituotos pagal anksčiau galiojusius teisės aktų reikalavimus, tai jos toliau (gali būti – BNS) vykdomos iki pirmojo normalaus bendrąja tvarka išorinio studijų (krypčių – BNS) vertinimo ir akreditavimo“, – BNS antradienį sakė KT pirmininkas.
Jo aiškinimu, su nauju akreditavimu susiję teisės aktai buvo priimti itin neprofesionaliai.
„Per savo praktiką aš dar nemačiau taip neprofesionaliai padaryto teisinio reguliavimo ir taip neprofesionaliai jo įgyvendinto“, – teigė D. Žalimas.
Jo manymu, tai blogiau nei tiesiog per didelė skuba: „Tai yra blogiau. Ko gero tai yra reiškinys, kuris galėtų būti vadinamas teisiniu nihilizmu. Nuo kovo 1 dienos jau turėjo būti taikoma bendroji akreditavimo tvarka“.
Vadovaujantis Mokslo ir studijų įstatymu nuo 2018 metų kovo 1 dienos Lietuvos aukštosios mokyklos gali vykdyti tik akredituotų krypčių studijas. Iki tol buvo akredituojamos ne kryptys, o kiekviena konkreti studijų programa.
Didysis studijų kainų šuolis įvyko dar 2009 metais. Kelerius metus kainos nekito, vėliau ėmė pamažu kilti, o per pastaruosius metus kai kurių populiariausių studijų kainos gerokai šoktelėjo.
Švietimo mokslo ir ministerijos teigimu, studijų kainas universitetai reguliuojasi savo viduje. Ministerija gali reguliuoti tik normines kainas. Norminės ir aukštųjų mokyklos kainos gali skirtis, nors kai kurie universitetai teigia, kad kainos kilo tik todėl, kad pakilo norminė studijų kaina.
Norminė studijų kaina – lėšos, skiriamos iš valstybės biudžeto už studentus, kurių mokslą finansuoja valstybė, universitetinė kaina – suma, kurią už studijas moka studentai.
Lietuvos aukštųjų mokyklų asociacijos bendrajam priėmimui organizuoti (LAMA BPO) duomenimis, 2017-aisiais metais tarp stojančiųjų populiariausia specialybė buvo medicina Lietuvos sveikatos mokslų universitete (LSMU). Pirmuoju numeriu šią specialybę pernai įrašė net 724 kandidatai.
Deja, ne visi patenka į valstybės finansuojamas vietas. Pernai į mokamą vietą patekę studentai už pirmuosius studijų metus turėjo pakloti 3150 eurų, šįmet turės susimokėti 3200 Eur.
Tačiau kai kurios studijos pabrango kur kas labiau.
Mažiausiai universitetinė kaina pakilo programų sistemų ir psichologijos programoms – po 30 eurų. Nežymiai pakilo ir Lietuvos Sporto universiteto (LSU) studijų programos Treniravimo sistemos kaina – 61 euru.
Daugumos specialybių universitetinės kainos aukštesnės nei norminės, tačiau gerokai išsiskiria LSMU Odontologijos studijų kaina. Norminė šių studijų kaina – 3294, o universitetinė – 4250 Eur. Kainų skirtumas – 956 eurai.
Nors lyginant universitetines kainas, šios LSMU studijos per metus pabrango tik 100 eurų.
Tiesa, yra ir tokių studijų, kuriose tiek universitetinės, tiek norminės kainos yra vienodos: VU Programų sistemos ir KTU Programų sistemos bei VU Psichologija – po 2274 Eur, o LSU Treniravimo sistemos – 3294 Eur.
Norminės kainos, lyginant 2017 ir 2018 metus, daugiausia pakilo LSMU Odontologijos ir LSU Treniravimo sistemų studijoms – kaina padidėjo 47 eurais (nuo 3247 iki 3294 Eur).
Didžiausi universitetinių kainų šuoliai – Vilniaus universiteto (VU) studijoms. Medicinos studijos VU per metus pabrango 600 eurų, programų sistemų ir psichologijos – 30, teisės – 500, ekonomikos – 540, o politikos mokslų – 330.
Brangiausiai iš šių studijų kainuoja medicina, už pirmuosius studijų metus būsimiems pirmakursiams, kuriems nepasiseks įstoti į valstybės finansuojamas vietas, nuo šių metų rudens teks pakloti po 3300 eurų, pernai užteko 2700 Eur.
Į populiariausių studijų dešimtuką nepatekusi, tačiau didelio studentų dėmesio sulaukianti VU studijų kryptis Verslas ir teisė per metus pabrango 540 eurų. Dar 2017-ųjų rudenį šios krypties studentai už metus studijų mokėjo 1500 Eur, o šįmet į Verslą ir teisę įstosiantys studentai turės sumokėti po 2040 per metus.
Kainas kelia ir ministerija, ir universitetai
Švietimo ir mokslo ministerijos (ŠMM) Ekonomikos departamento direktorė Eglė Radėnienė teigia, kad kiekvienas universitetas kainas reguliuojasi savo viduje.
„Valstybė nustato normines studijų kainas. Jos šiais metais, lyginant su pernai, kilo apie 1,5 proc. dėl pareiginės algos bazinio dydžio kėlimo nuo 130,5 iki 132,5 euro. Pavyzdžiui, pirmosios studijų pakopos socialinių mokslų studijų kaina universitetuose kilo 1,34 proc. nuo 1268 iki 1285 eurų. Brangiausiai kainuojančių – pilotų – studijų universitetuose kaina augo 1,5 proc. nuo 11576 iki 11750 eurų“, – įvardijo E. Radėnienė.
Švietimo ir mokslo ministras tvirtina tik normines studijų kainas – norminės ir aukštosios mokyklos kainos gali skirtis.
„Norminė studijų kaina – dydis, rodantis maksimalią lėšų sumą, kuri gali būti skiriama iš valstybės biudžeto metams aukštosios mokyklos nustatytai studijų valstybės finansuojamoje studijų vietoje kainai apmokėti, – kalbėjo E. Radėnienė. – Aukštosios mokyklos turi autonomiją, apimančią akademinę, administracinę ūkio ir finansų tvarkymo veiklą. Joms suteikta teisė Mokslo ir studijų įstatymo nustatyta tvarka nustatyti studijų kainą, kurią moka valstybės nefinansuojami studentai.“
VU: kainos kilo ten, kur labiausiai trūksta finansavimo
Tarp dešimties populiariausių studijų krypčių – net šešios VU studijų kryptys: medicina, programų sistemos, teisė, politikos mokslai, ekonomika ir psichologija. Pakilo visų jų kaina, nors ir skirtingai.
„Tikrai negalima teigti, kad kainos augimas palietė visas populiariausias studijas, nes tarp populiariausių yra ir fizinių bei biomedicinos studijų kryptys. Galima teigti, kad labiausiai valstybės nefinansuojamų vietų studijų kainų pokytis palietė socialinių mokslų studijų kryptis, kurių norminė kaina yra bene mažiausia ir jų rentabilumui kyla daugiausia iššūkių, nes jos gauna mažesnį valstybės finansavimą“, – teigė VU viešosios komunikacijos skyriaus vadovas Ervinas Spūdys.
Anot jo, valstybės nefinansuojamų vietų kainos nustatomos kiekvienam akademiniam padaliniui įvertinus patiriamus su studijomis susijusius kaštus – tai ir infrastruktūros išlaikymo, ir darbo užmokesčio kaštai, mokslinės prieigos palaikymas bei kitos išlaidos.
„Jeigu valstybės ekonominė būklė gerėja, auga infliacija, darbo užmokestis, prekių bei paslaugų kainos, natūraliai auga ir studijų vykdymo kaštai. Įvertinus šiuos faktorius nuolat gali būti peržiūrima ir valstybės nefinansuojamų vietų kaina, ypač, jeigu norminė studijų kaina ir valstybės finansavimas toms studijų kryptims yra neadekvačiai mažas“, – teigė E. Spūdys.
Jis pažymėjo, kad studijų kaina ilgą laiką, po 2009 metais įvestų pakeitimų, nekito. Vėliau pradėjo kisti labai nežymiai.
Medicinos ir Teisės studijų kryptys, anot VU atstovo, pabrango tik todėl, kad kilo ir norminė (ŠMM nustatoma) jų kaina. Programų sistemų studijų kaina taip pat pakilo atsižvelgiant į norminės kainos pokytį, beje, šios studijų krypties kaina buvo sulyginta visuose universitetuose. Taip pat buvo sulyginta ir Psichologijos studijų kaina.
Ekonomikos ir Politikos mokslų studijų krypčių kainos kilo įvertinus realiai patiriamus kaštus. „Kaip ir minėjau anksčiau, tai vienos iš tų socialinių mokslų studijų krypčių, kur valstybės skiriama norminė kaina yra nepakankama, tad kaina valstybės nefinansuojamose vietose augo įvertinus realiai patiriamus kaštus vykdant studijas“, – teigė E. Spūdys.
KTU studijų kainos kilo nuo 17 iki 98 eurų
Tarp dešimties populiariausių specialybių patenka Kauno technologijos universiteto (KTU) studijų programa Programų sistemos. Pernai ši specialybė studentams kainavo 2242 eurus, šįmet – 2274.
„Lyginant su pernai, kaina padidėjo 1,3 proc., o lyginant su 2011 m., kai studijų programa buvo pradėta vykdyti, kaina padidėjo 2,7 proc.“, – įvardijo Kauno technologijos universiteto (KTU) doc. dr. Kristina Ukvalbergienė, einanti studijų prorektorės pareigas.
Jos teigimu, lyginant su pernai, kainos didėjo 17-98 Eur, priklausomai nuo studijų programos priklausymo tam tikrai finansinei grupei. „Socialiniuose moksluose metinė studijų kaina didėjo 17 Eur (pernai buvo 1268 Eur, šiemet – 1285 Eur), technologijos ir fiziniuose moksluose kaina augo 32 Eur (buvo 2242, dabar 2274 Eur), muzikos kryptyje augo 78 Eur (buvo 5298, dabar 5376 Eur)“, – teigė K. Ukvalbergienė.
KTU atstovė teigia, kad kai kurioms studijoms taikoma ta pati norminė kaina, kurią nustatė Švietimo ir mokslo ministerija, tačiau kai kurioms studijoms universitetas kainas pakėlė savo iniciatyva.
„KTU valstybės nefinansuojamoms studijų vietoms taikome norminės studijų kainos dydį, t.y. tokią pačią kainą, kaip valstybės finansuojamos vietos (studijų krepšelio) dydis, – teigė K. Ukvalbergienė. – Kadangi norminė kaina yra sąlyginai nedidelė (pvz., 1285 Eur/metai socialiniuose moksluose), kai kurioms studijų programoms verslo ir viešosios vadybos bei socialinių mokslų krypčių grupėse valstybės nefinansuojamoms vietoms taikome didesnę studijų kainą (1680 Eur), atsižvelgdami į reikalingus didesnius studijų vykdymo kaštus.“
LSU kaina kilo, tačiau studentams siūlomos lanksčios sąlygos
Treniravimo sistemų studijų programos kaina LSU universitete per metus pakilo 61 euru. Pernai kainavo 3233 Eur, o šįmet – 3294.
Tačiau studentai šią specialybę gali mokytis ir mokėdami kur kas mažiau. „Ir pernai, ir šiemet įstojusiesiems į Treniravimo sistemas ir pasirašiusiesiems sutartį su Sporto ir laisvalaikio centru (nuolatinis atstovavimas LSU varžybose, savanoriavimas sporto renginiuose ir kt.), mokestis už studijas mažinamas 40 %. Metinė studijų kaina, pritaikius šią nuolaidą, 2018 m. – 1976,4 Eur (nuolatinių studijų), 1581,12 Eur (ištęstinių studijų)“, – nurodė LSU studijų prorektorė doc. dr. Jūratė Požėrienė.
„Treniravimo sistemų ir kitų studijų programų metinė studijų kaina keitėsi atsižvelgiant į ŠMM nustatytą norminę universitetinių studijų kainą“, – teigė J. Požėrienė.
Beje, LSU studijų prorektorė tikino, kad ne visų studijų programų kainos tik kilo ir įvardijo, kur kaina sumažėjo. „Gerokai sumažėjo vienos populiariausių LSU studijų krypties - Kineziterapijos – metinė studijų kaina – 2017 m. buvo 1890 Eur, o 2018 m. – 1600 Eur“, – teigė J. Požėrienė.
Tarp stojančiųjų populiariausių studijų dešimtuke – dvi LSMU studijų programos: Medicina ir Odontologija. Medicinos studijos (pirmieji metai) pabrango 50 eurų, o odontologijos (pirmieji metai) – 100.
LSMU teigimu, šių studijų kainų kilimą sukėlė skirtingos priežastys.
„Medicinos studijų kainos padidėjimą lėmė 2018 m. išaugusi norminė valstybės finansuojamų medicinos studijų kaina (studijų krepšelis), o Odontologijos studijų kainą kilstelėjo pabrangę mokomosios medžiagos ir priemonės, kuriomis studijų metu universitetas aprūpina būsimuosius odontologus“, – teigė LSMU atstovai.
Paraiškas studijuoti tiek universitetuose, tiek kolegijose galima pateikti iki liepos 23 dienos. Teikti paraiškas galima jau nuo birželio 1-osios, nors brandos egzaminų sesija mokyklose baigsis tik birželio 22 dieną.
Kvietimai studijuoti paaiškės liepos 26 dieną. Vėliau bus skelbiamas papildomas priėmimas.
Šiemet stojantieji programas gali rinktis iš 36 aukštųjų mokyklų ir 75 profesinio mokymo įstaigų.
Švietimo ir mokslo ministerija skelbė, kad valstybė numato finansuoti beveik 37 tūkstančių pirmakursių mokslus: 20 tūkst. profesinėse mokyklose ir 16,8 tūkst. aukštosiose (7,8 tūkst. universitetuose ir 9 tūkst. kolegijose).
Metų pradžioje ŠMM buvo patvirtintos naujos norminės kainos, stojantiems į universitetus 2018 metais.
Istorijos, archeologijos, filosofijos, teologijos, paveldo studijų, religijos studijų, kultūros studijų, menotyros, ekonomikos, politikos mokslų, sociologijos, socialinio darbo, antropologijos, visuomeninės geografijos, informacijos paslaugų, komunikacijos, leidybos, žurnalistikos studijų kryptys, teisės, verslo ir viešosios vadybos studijų krypčių bakalauro studijų kaina 2017 metais buvo 1268 eurai, o 2018 pakilo iki 1285 Eur.
Matematikos mokslų studijų krypčių grupė, reabilitacijos, slaugos ir akušerijos, laisvalaikio sporto bakalauro studijos 2017 m. kainavo 1548 Eur, o 2018 pakilo iki 1569.
Lingvistikos, literatūrologijos, kalbos bakalauro studijos prieš metus kainavo 1879, 2018 pakilo iki 1906 Eur.
Architektūros, kraštovaizdžio architektūros studijos, ugdymo mokslų, informatikos mokslų, fizinių mokslų, gyvybės mokslų studijų krypčių grupės, burnos priežiūros, visuomenės sveikatos, farmacijos, mitybos, medicinos technologijų studijos, žemės ūkio mokslų, inžinerijos mokslų (išskyrus pilotų rengimą), technologijų mokslų studijų krypčių grupės, psichologijos, klasikinių studijų, filologijos pagal kalbą, vertimo, regiono bakalauro studijos prieš metus kainavo 2242 Eur, dabar – 2274.
Pakilo ir medicinos bei veterinarijos studijos – nuo 2677 iki 2715 Eur.
Dailės, dizaino, teatro, kino, šokio, medijų meno, meno objektų restauravimo, pasiekimų sporto, visuomenės saugumo, odontologijos bakalauro studijos pakilo nuo 3247 iki 3294 eurų.
Muzikos studijos pabrango nuo 5298 iki 5376 eurų.
Kilo ir brangiausių – pilotų – studijų kaina. 2017-aisiais kainavo 11576, šįmet – 11750 Eur.
Ar gali architektūros ir kitos meninei krypčiai priskiriamos pamokos būti lygiavertės matematikai, fizikai, rašymui ir kitiems dalykams, kurie mūsų ugdymo programoje dažniausiai laikomi svarbesniais? Kauno technologijos universiteto Statybos ir architektūros fakulteto (KTU SAF) lektorė Laura Jankauskaitė-Jurevičienė įsitikinusi, kad mokyklose didesnis dėmesys meniniam ugdymui tik padėtų moksleiviams kūrybiškiau ieškoti sprendimų ir tiksliuosiuose moksluose, skelbiama pranešime spaudai.
Su lektore, architektūros modulių dėstytoja, kuri kartu su kolegomis organizuoja ir vasaros architektūros stovyklą moksleiviams, kalbėjome apie meninių dalykų bei architektūros suvokimo svarbą bei naudą. Taip pat ir sunkumus, su kuriais moksleiviai susiduria planuodami savo ateitį.
– Muzika, dailė, šokiai, teatras, architektūra yra priskiriami prie meno sričių. Akivaizdu, ne visi gali tapti menininkais, bet kokią šių dalykų naudą įžvelgiate ugdymo procese?
– Žymusis meno filosofas E. W. Eisneris tikino, kad sakydamas „menininkas“ nebūtinai turi galvoje tik tapytojus ar šokėjus. Dažnai taip jis kalba apie žmones, kurie, nepaisant srities, kurioje darbuojasi, plėtoja idėjas, yra išsiugdę jausmus, įgūdžius ir vaizduotę kurti. Kažkodėl mokykloje meninio ugdymo programa dažniausiai apsiriboja tik daile ar muzika.
Pastebime, kad meninis ugdymas padaro didžiulę įtaka vaikų emocinei, dvasinei, intelektinei brandai. Mokyklose, kuriose daugiau dėmesio skiriama meniniai krypčiai, nėra tokios ryškios konkurencijos ar patyčių, „kalimo“ ar geresnio pažymio siekimo.
Girdžiu oponentus: „Ne visi gali būti menininkai“! Vis dėlto kurti tikrai galima visur, visada ir tai daryti gali visi. Kūryba pagelbėja tiek konstruojant pastatus, tiek ir sprendžiant įvairias kasdienes problemas.
Valstybės pažangos strategijoje „Lietuva 2030“, parengtoje bendruomenių, nevyriausybinių organizacijų ir aktyvių piliečių idėjų pagrindu, yra tokia eilutė: „Siekiame pažadinti visuomenės ir kiekvieno jos nario kūrybiškumą, susitelkti prie idėjų, kurios padėtų Lietuvai tapti modernia, veržlia, atvira pasauliui, puoselėjančia savo nacionalinį tapatumą šalimi“. Šia strategija vadovaudamiesi valdžios atstovai priima strateginius sprendimus.
Manau, kad būtent šis strateginis tikslas yra labai svarbus ir reikėtų judėti link jo įgyvendinimo. Kad kiekvienas visuomenės narys būtų kūrybiškas, itin svarbu šią savybę ugdyti nuo mažens. Tam, kad ilgainiui užaugusių vaikų kūrybiškumas prisidėtų plėtojant sumanią ekonomiką, statant sumanius miestus, išmaniai valdant valstybę.
– Esate architektūros dėstytoja. Kokią naudą, manote, moksleiviui gali suteikti ši sritis?
– Architektūra nėra tik pastato suprojektavimas, tai yra ir savo artimos aplinkos kūrimas, išmaniųjų technologijų taikymas, socialiai atsakingų erdvių kūrimas. Architektūra gali padėti kurti saugią aplinką, formuoti visuomenės meninį skonį, mažinti socialinę atskirtį. Architektūros suvokimas padeda įvertinti mūsų istorinį paveldą, unikalumą. Padeda įžvelgti istorijos pėdsakus mūsų miestuose. Todėl galbūt ją į ugdymo programas reiktų įtraukti dar priešmokyklinio ugdymo programose?
Aš asmeniškai norėčiau, kad pagaliau užaugtų karta gyventojų, kurie planuodami statytis namus, architekto paprašytų sukurti tokį projektą, kuris būtų ne „A+“ energetinės klasės ir pigus pastatyti, bet įdomus savo forma, puikiai integruotas į aplinką, išraiškingos architektūros. Visgi mūsų visų namai formuoja bendrą aplinką, kuria gyvenvietę ar miestą. Ir nuo kiekvieno mūsų sprendimo priklauso, kokioje visuomenėje ar aplinkoje gyvensime. Tad bendras architektūros suvokimas praturtintų mus visus.
– O kokia yra kitų valstybių patirtis, įtraukiant architektūros dalyką į moksleivių ugdymo programą?
– Europos Taryba organizavo apklausą dėl meninio ugdymo mokyklose. Jis parodė, kad Europos valstybių ugdymo programose egzistuoja hierarchija, pagal kurią skaitymui, rašymui bei matematikai yra suteikiamas prioritetas. Buvo pastebėta, kad daugumoje nacionalinių moksleivių ugdymo programų menų dalykai, ir tai dažniausiai vizualieji menai, ir muzika yra privalomi tik pradiniame ar pagrindiniame ugdyme, po to jie beveik visur tampa pasirenkamu dalyku. O, pavyzdžiui, architektūros mokymąsi į privalomųjų dalykų sąrašą įtraukia tik penkios šalys! Labai dažnai menai integruojami į kokios kitos mokymo srities struktūrą.
Svarbu suvokti, kad spalvinimas lietuvių kalbos ar matematikos pratybose neugdo meninio suvokimo ir kūrybiškumo, o tik skatina kuo greičiau atlikti mechaninį darbą. Norintys studijuoti architektūrą jaunuoliai turi žinoti, kad patys gali kurti, ieškoti idėjų ir jas įgyvendinti. Tokius gebėjimus jie turi ugdytis jau mokykloje.
– Kartu su kolegomis KTU Statybos ir architektūros fakultete tradiciškai organizuojate vasaros dienos stovyklą moksleiviams „Architektūros akademija“. Kas paskatino imtis šio projekto?
– Paprasčiausias klausimas: kaip jaunam žmogui suvokti, kokią specialybę rinktis, kai tau tik 16, o turi nuspręsti visam gyvenimui savo profesinę kryptį? Tad ši idėja ir kilo iš noro prisidėti prie jaunų žmonių meninio ugdymo, supažindinti su architektūros studijomis, pristatyti įvairias architekto darbo puses ir taip padėti jiems apsispręsti.
Priėmimo į magistrantūros studijas tvarka neužtikrina, kad įstotų geriausiai pasirengę, parodė tyrimas, kurį atliko ir antradienį pristatė Mokslo ir studijų stebėsenos ir analizės centras (MOSTA).
Tyrimo duomenimis, mažiau nei pusė (41 proc.) apklaustų dėstytojų, dėstančių magistrantams, palankiai vertino priėmimo į magistrantūros studijas tvarką ir sutiko, kad ji užtikrina geriausiai pasirengusiųjų patekimą į antrosios pakopos universitetines studijas.
Kas ketvirtas dėstytojas priėmimo į magistrantūrą tvarką vertino neigiamai.
Dėstytojų vertinimu, vidutiniškai 68 proc. pirmo kurso magistrantų yra pasirengę studijuoti jų dėstomus dalykus.
Išskiriama kolegijų (profesinio bakalauro) parengimo magistrantūros studijoms problema.
Apklausti dėstytojai bakalaurų parengimą universitetuose vertina gana palankiai, bet tik 30 proc. jų teigiamai vertina profesinio bakalauro parengimą magistrantūrai. Tokia pat dalis magistrantams dėstančių dėstytojų profesinio bakalauro parengimą studijuoti magistrantūroje vertino neigiamai.
Ko reikia, kad stojantieji būtų geriau pasirengę magistrantūros studijoms? Daugumos apklaustų dėstytojų ir studentų nuomone, visų pirma, trūksta motyvacinio pasirengimo - stipraus noro studijuoti, domėjimosi pasirinkta studijų programa. Tai respondentai vadina svarbiausiu komponentu, kad stojantieji būtų pasirengę studijoms.
Tik daugiau nei pusė dėstytojų magistrantų motyvaciją vertina teigiamai - gerai arba labai gerai.
Patys magistrantai savo motyvaciją vertina geriau negu dėstytojai. Savo motyvaciją teigiamai vertina 78 proc. apklaustų magistrantų.
Kaip pastebi MOSTA ekspertai, atotrūkis tarp dėstytojų ir pačių magistrantų subjektyvaus motyvacijos studijuoti vertinimo yra gana didelis ir galimai atspindi skirtingą motyvacijos mokytis suvokimą.
Kaip pabrėžiama MOSTA tyrime, motyvacinis vertinimas stojimo metu būtų efektyvi priemonė atsirinkti labiausiai motyvuotus kandidatus. Tokio vertinimo įvedimui linkę pritarti dauguma dėstytojų ir magistrantų.
Pastebėta, kad motyvacija studijuoti pradeda mažėti tada, kai darbui skiriama daugiau nei 40 val. per savaitę. Tyrimo duomenimis, darbas iki 30 val. per savaitę magistrantūros studijų metu neturi reikšmingos įtakos akademinėms studentų pasiekimams.
Apklausti magistrantai, dirbantys su studijomis susijusį darbą, yra labiau motyvuoti.
Apibendrinant galima teigti, kad studijų metu darbui skiriančių iki 30 val. per savaitę magistrantų akademiniai pasiekimai bei motyvacija studijuoti nemažėja, tad sudarius palankias sąlygas dirbti su studijuojama sritimi susijusį darbą, galima pasiekti didesnio magistrantų įsitraukimo į mokymosi procesą ir stiprinti motyvaciją studijuoti.
Kaip skelbė ELTA, Mokslų akademijoje antradienį MOSTA pristato Lietuvos mokslo, studijų ir inovacijų būklės apžvalgą.
Apžvalgoje ne tik išskiriami pagrindiniai iššūkiai ir tendencijos Lietuvos studijose, moksle bei inovacijose, bet ir pateikiamos rekomendacijos.
Teminė apžvalgos dalis skirta aukštojo mokslo prieinamumo temai ir tyrimui apie moksleivių pasiekimų viduriniame ugdyme bei stojimo į aukštąsias mokyklas skirtumus, įsitvirtinimą darbo rinkoje.
Pagrindinis tyrimo klausimas - ar skirtingo socioekonominio statuso šeimų vaikams sudarome lygias galimybes įgyti išsilavinimą?
Renginyje aukštojo mokslo politikai ir įgyvendintojai bei kiti dalyviai diskutuoja apie studijų prieinamumo ir inovacijų politikos tobulinimo perspektyvas.
Diskusijose, kurias veda ministro pirmininko patarėja Unė Kaunaitė ir laikinasis MOSTA vadovas Ramojus Reimeris, dalyvauja prezidentės patarėja Saulė Mačiukaitė-Žvinienė, Lietuvos pramonininkų konfederacijos prezidentas Robertas Dargis, Vilniaus universiteto rektorius Artūras Žukauskas, Vilniaus licėjaus direktorius Saulius Jurkevičius, MOSTA Studijų politikos ir karjeros analizės skyriaus vadovas Gintautas Jakštas.
Seimo Švietimo ir mokslo komitetas (ŠMK) pirmadienį pritarė etatinio pedagogų apmokėjimo modelio įvedimui.
Už tai, kad naujasis modelis būtų pradėtas diegti jau nuo ateinančio rugsėjo, balsavo šeši komiteto nariai, prieš buvo du.
Projektus dėl etatinio modelio įdiegimo komitetas planavo apsvarstyti dar penktadienį, tačiau negalėjo to padaryti griuvus kvorumui, kai posėdį paliko modelį metams atidėti siūlantys opozicijos atstovai.
Valdantieji tuomet nuogąstavo, kad dėl opozicijos pasipriešinimo gali žlugti planai pagal naują tvarką mokytojų algas skaičiuoti jau nuo rugsėjo.
Pirmadienį pritarus Švietimo ir mokslo komitetui, modelio svarstymas keliasi į Seimo plenarinių posėdžių salę. Norint jį pradėti diegti nuo rudens, pataisas reikia priimti per pavasario sesiją, ji baigiasi beveik po dviejų savaičių.
Įvedus naują tvarką, nuo pamokinio mokytojų apmokėjimo būtų pereinama prie valandinio apmokėjimo per visus metus – mokytojo etatas sudarytų 1512 valandų per metus.
Mokytojo darbo laikas būtų skirstomas į tris dalis: kontaktinės valandos, t. y. pamokos, pasirengimas joms bei darbas bendruomenei.
Vyriausybė etatinį mokytojų apmokėjimą siūlo įvesti dviem etapais: nuo 2018 ir 2019 metų rugsėjo mokytojams palaipsniui daugėtų apmokamų ne tiesiogiai pamokų vedimui skirtų valandų.
Švietimo ir mokslo ministerija teigia, kad etatinis mokytojų darbo apmokėjimas leis sureguliuoti pedagogų darbo krūvius ir atlyginti už visus darbus mokyklos bendruomenei.
Valandoms už papildomus darbus atlyginti nuo 2018 metų rugsėjo 1 dienos iš valstybės biudžeto skiriama 17,4 mln. eurų. Iš viso naujam mokytojų darbo užmokesčio modeliui įvesti iš valstybės biudžeto numatoma skirti 95 mln. eurų.
Vyriausybė žada, kad baigus diegti etatinio apmokėjimo modelį 2019 metų rugsėjo 1 dieną vidutinis mokytojo darbo užmokestis padidės apie 20 proc. – sieks daugiau nei 1000 eurų neatskaičius mokesčių.
Dalis pedagogų neseniai streikavo prieš ketinimus įvesti etatinį apmokėjimą, baimindamiesi, kad reforma jų padėtį pablogins.
„Likau maloniai nudžiugintas, kad šis egzaminas nebuvo labai sunkus“, – po egzamino DELFI kalbėjo abiturientas Linas.
Tokiais pat įspūdžiais dalijosi dauguma abiturientų, valstybinį istorijos egzaminą laikiusių Vilniaus Vytauto Didžiojo gimnazijoje.
25 pirmieji egzamino klausimai buvo pateikti su pasirenkamaisiais atsakymais. Šioje egzamino dalyje kandidatai turėjo pademonstruoti, kaip išmano Lietuvos Respublikos Konstituciją, atsakyti į klausimus apie Lietuvos Didžiąją Kunigaikštystę (toliau – LDK) XVI amžiuje, XX amžiaus Lietuvos ir Europos aktualijas, pavyzdžiui, apie Europos Sąjungai priklausančias valstybes, atlikti užduotis pagal pateiktus žemėlapius ir karikatūras.
Antroje egzamino dalyje kandidatams buvo pateikti keturi šaltinių blokai ir su jais susiję klausimai.
Pirmasis blokas buvo skirtas LDK valdovų užsienio politikai, antrasis – Didiesiems geografiniams atradimams ir jų nulemtiems pokyčiams.
DELFI kviečia pamatyti, kaip atrodė valstybinis istorijos egzaminas (egzamine iš viso buvo 53 klausimai, pateikiame 10):
Pagal 1992 m. Lietuvos Respublikos Konstituciją valstybinius mokesčius ir kitus privalomus mokėjimus nustato:
Pagal 1992 m. Lietuvos Respublikos konstituciją ministerijų ir kitų Vyriausybės įstaigų veiklą koordinuoja:
Kuri politinė doktrina ypač pabrėžė nusistovėjusios tvarkos ir stabilumo išsaugojimą bei puoselėjimą?
Sovietų Rusijoje Vladimiro Lenino valdymo metais:
Kuri valstybė yra Europos Sąjungos narė?
Koks Lietuvos istorijos raidos etapas pavaizduotas Jono Varno 2002 m. karikatūroje?
a) ketinimas litą susieti su JAV doleriu;
b) lito atsiejimas nuo užsienio valiutų;
Kas buvo pirmasis „Lietuvos katalikų bažnyčios kronikos“ vyriausiasis redaktorius?
JAV prezidentas Vudro Vilsonas pokarinei Europai nesiūlė:
Jis buvo puikus diplomatas, suprantantis, jog pati [jo šalies] geografinė padėtis reikalauja labai lanksčios politikos kaimynų atžvilgiu. Tikruosius savo užsienio politikos interesus jis mokėjo meistriškai pridengti, o sąmoningai siekiamą tikslą įsivaizduoti kaip natūralią įvykių eigą. Savo požiūrį, siekiant pagrindinio šalies tikslo, jis išreiškė tokiais žodžiais: „Ne kalbomis ar balsų dauguma yra sprendžiami didieji šio laiko uždaviniai, bet geležimi ir krauju.“
Pirmieji abiturientai iš valstybinio istorijos egzamino Vilniaus Vytauto Didžiojo gimnazijoje išėjo praėjus vos kiek daugiau nei valandai. Vieninteliai jų įspūdžiai – rankos mostai ir atodūsiai.
Kiek kalbesni buvo tie abiturientai, kurie iš egzamino išėjo praėjus pusantros valandos. Iš viso egzaminas truko tris valandas.
Nacionalinio egzaminų centro (NEC) direktorė Saulė Vingelienė po egzamino DELFI teigė, kad nei egzamino metu, nei po jo nebuvo gautas nė vienas pranešimas apie incidentus. „Egzaminas praėjo ramiai“, – teigė S. Vingelienė.
Taip pat ramiai praėjo ir kiti egzaminai. Tik matematikos egzamino metu buvo užfiksuotas vienas incidentas – mokyklos tualete buvo rastas mobilusis telefonas.
Daugeliui tai jau paskutinis egzaminas, nors brandos egzaminų sesija baigsis birželio 22 dieną. Egzaminų sesijoje, po istorijos, liks tik du egzaminai – geografijos ir chemijos.
Šiais metais privalomąjį lietuvių kalbos ir literatūros valstybinį brandos egzaminą laikė 18 613 kandidatų, matematikos – 18 233 kandidatų.
2018 metais prašymus laikyti brandos egzaminus pateikė 31 640 kandidatų, 932 kandidatais mažiau negu praėjusiaisiais metais. 2018 metais vienas kandidatas vidutiniškai pasirinko laikyti apie 3,46 egzamino.
Visus valstybinius brandos egzaminus pasirinkusių kandidatų dalis yra panaši kaip ir pernai.
Nežymiai padidėjo kandidatų dalis, kurie rinkosi laikyti lietuvių kalbos ir literatūros, anglų, prancūzų, rusų, matematikos, fizikos, istorijos valstybinius brandos egzaminus.
Iš mokyklinių brandos egzaminų populiariausias, kaip ir ankstesniaisiais metais, technologijų brandos egzaminas.
Pasidalinkite mintimis, kas Jums buvo sunkiausia, o kurios užduotys patiko. Kokio rezultato tikitės? Galbūt egzamino metu nutiko kas nors neįprasto ir norite papasakoti? Kviečiame apie egzamino užduotis pasisakyti ir mokytojus – jei nenorite savo minčių skelbti viešai, kviečiame jomis pasidalyti anonimiškai. Jūsų minčių laukiame el. paštu pilieciai@delfi.lt su prierašu „Istorija“.
Pradėjus skelbti pirmuosius valstybinių brandos egzaminų rezultatus, Nacionalinis egzaminų centras (NEC) primena apeliacijų teikimo tvarką.
Kandidatai apeliacijas gali pateikti savo mokyklos vadovui per dvi darbo dienas nuo valstybinio brandos egzamino rezultatų paskelbimo dienos.
Rašydami prašymus dėl apeliacijų nagrinėjimo, kandidatai gali nurodyti ir savo argumentus, kodėl nesutinka su gautu egzamino įvertinimu.
NEC direktorės įsakymu jau skelbiami užsienio kalbos (rusų), užsienio kalbos (prancūzų), užsienio kalbos (vokiečių) ir fizikos valstybinių brandos egzaminų rezultatai.
Užsienio kalbos (rusų) valstybinį brandos egzaminą, kuriame dalyvavo 1723 kandidatai iš 1807 užsiregistravusiųjų, išlaikė 99,65 proc. 100 balų įvertinimą gavo 250 kandidatų. Tai yra 14,51 proc. visų dalyvavusiųjų egzamine.
Užsienio kalbos (prancūzų) valstybinį brandos egzaminą, kuriame dalyvavo 25 kandidatai iš 28 užsiregistravusiųjų, išlaikė visi.
Užsienio kalbos (vokiečių) valstybinį brandos egzaminą išlaikė 97,59 proc. kandidatų. Šiame egzamine dalyvavo 83 kandidatai iš 148 užsiregistravusiųjų į egzaminą. 100 balų įvertinimą gavo 10 kandidatų. Tai yra 12,05 proc. iš visų dalyvavusiųjų egzamine.
Fizikos valstybinį brandos egzaminą laikė 2506 kandidatai iš 2697 užsiregistravusiųjų. Egzaminą išlaikė 97,81 proc. kandidatų. 100 balų įvertinimą gavo 16 kandidatų, arba 0,64 proc. iš dalyvavusiųjų egzamine.
Mokiniai turi galimybę internetu pamatyti valstybinių brandos egzaminų darbų įvertinimo rezultatus. Prisijungti prie rezultatų skelbimo sistemos galima adresu http://rezultatai.nec.lt per elektroninės valdžios vartų portalą arba iš duomenų tvarkytojo (mokyklos) gautu kandidato kodu ir vienkartiniu slaptažodžiu, kurį privaloma pasikeisti prisijungus pirmą kartą.
Kaip skelbė ELTA, 2018 metais prašymus laikyti brandos egzaminus iš viso pateikė 31 640 kandidatų. Vienas kandidatas vidutiniškai pasirinko laikyti apie 3,46 egzamino.
Pirmieji abiturientai iš valstybinio istorijos egzamino Vilniaus Vytauto Didžiojo gimnazijoje išėjo praėjus vos kiek daugiau nei valandai. Vieninteliai jų įspūdžiai – rankos mostai ir atodūsiai.
Kiek kalbesni buvo tie abiturientai, kurie iš egzamino išėjo praėjus pusantros valandos. Iš viso egzaminas truko tris valandas.
Daugelis abiturientų stebėjosi – šis egzaminas jiems buvo labai lengvas.
„Buvo keli keisti klausimai, labai sunkiai suformuluoti, – įspūdžiais apie egzaminą dalijosi abiturientas Linas. – Buvo keistai sudėtų, neaiškių klausimų, kur reikėjo gerokai pagalvoti.“
Anot jo, egzaminas nebuvo sunkus. „Buvo klausimų apie Viduramžius. Nelabai tai patiko, nes man labiau patinka karai ir panašiai“, – apie užduotis kalbėjo dvyliktokas.
Jam tai dar ne paskutinis egzaminas, Lino egzaminų sesija baigsis poryt, geografijos egzaminu.
Istorijos egzaminas neišgąsdino ir Dominyko. „Net keista, nes kiti egzaminai šiemet buvo nežmoniškai sunkūs, ypač matematikos, – stebėjosi dvyliktokas. – Likau maloniai nudžiugintas, kad šis egzaminas nebuvo labai sunkus.“
Abiturientas pasakojo, kad egzamine nebuvo sunkių ir nematytų klausimų. „Egzamine vyravo didieji atradimai, Antrasis pasaulinis karas, Konstitucija, tarpukario situacija Lietuvoje“, – vardijo dvyliktokas.
Istorijos egzaminą laikiusi Miglė šyptelėjo, kad egzaminas nebuvo sunkus, nors jam ji net nesiruošė. „Nebuvo labai sunku, bet aš ir nesimokiau egzaminui. Rašiau bet ką“, – nusijuokė abiturientė.
Šio egzamino rezultato jai neprireiks, todėl per daug pastangų į jį ir nedėjo. Pasidomėjus, kodėl gi ji vis dėlto laikė šį egzaminą, mergina šyptelėjo: „Mama privertė.“
Istorijos egzaminas Miglei paskutinis. Anot jos, prieš tai buvę sunkūs egzaminai nuvargino abiturientus. „Motyvacijos mokytis jau nebebuvo“, – tikino abiturientė.
„Buvo lengviau nei tikėjausi. Užduotys buvo gana elementarios, daug buvo galima suprasti iš šaltinių“, – apie egzaminą kalbėjo abiturientė Augustė.
Maksimalus taškų skaičius už teisingai atliktą egzamino užduotį – 100. Pirmoje egzamino dalyje galima surinkti 20–30 proc. taškų, antroje – 70–80 proc.
Daugeliui tai jau paskutinis egzaminas, nors brandos egzaminų sesija baigsis birželio 22 dieną. Egzaminų sesijoje, po istorijos, liks tik du egzaminai – geografijos ir chemijos.
Šiais metais privalomąjį lietuvių kalbos ir literatūros valstybinį brandos egzaminą laikė 18 613 kandidatų, matematikos – 18 233 kandidatų.
2018 metais prašymus laikyti brandos egzaminus pateikė 31 640 kandidatų, 932 kandidatais mažiau negu praėjusiaisiais metais. 2018 metais vienas kandidatas vidutiniškai pasirinko laikyti apie 3,46 egzamino.
Visus valstybinius brandos egzaminus pasirinkusių kandidatų dalis yra panaši kaip ir pernai.
Nežymiai padidėjo kandidatų dalis, kurie rinkosi laikyti lietuvių kalbos ir literatūros, anglų, prancūzų, rusų, matematikos, fizikos, istorijos valstybinius brandos egzaminus.
Iš mokyklinių brandos egzaminų populiariausias, kaip ir ankstesniaisiais metais, technologijų brandos egzaminas.
Pasidalinkite mintimis, kas Jums buvo sunkiausia, o kurios užduotys patiko. Kokio rezultato tikitės? Galbūt egzamino metu nutiko kas nors neįprasto ir norite papasakoti? Kviečiame apie egzamino užduotis pasisakyti ir mokytojus – jei nenorite savo minčių skelbti viešai, kviečiame jomis pasidalyti anonimiškai. Jūsų minčių laukiame el. paštu pilieciai@delfi.lt su prierašu „Istorija“.
Šiandien, birželio 18 d., prasideda pagrindinė stojamųjų egzaminų ir motyvacijos vertinimo sesija, kuri truks iki liepos 10 dienos, praneša LAMA BPO.
Pretenduojantys stoti į menų ar ugdymo mokslų programas, raginami savo prašymus registruoti kuo greičiau, mat įtraukti šias studijų programas galima ne vėliau, kaip 24 val. iki prasidedant stojamajam egzaminui, testui arba motyvacijos vertinimui.
Bendrojo priėmimo informacinėje sistemoje įtraukus šias studijų programas į savo prašymą sistema automatiškai priskirs motyvacijos įvertinimą arba stojamuosius egzaminus, kurių laiką ir vietą stojantysis galės pasirinkti iš jam siūlomų. Tereikia atkreipti dėmesį į puslapio viršuje esantį papildomą pranešimą, raginantį apsilankyti skiltyje „Stojamieji egzaminai“. Šioje skiltyje priskiriami visi tai studijų programai reikalingi stojamieji egzaminai, testai ir motyvacijos vertinimai bei jų tvarkaraščiai. Iš tvarkaraštyje pateiktų alternatyvų pasirinkus egzamino laikymo laiką ir vietą, laikoma, kad stojantysis užsiregistravo stojamajam egzaminui.
Stojamieji egzaminai į menų ir meno pedagogikos studijas per papildomą priėmimą neorganizuojami, todėl į šias studijas gali pretenduoti tik išlaikę stojamuosius egzaminus pagrindinio priėmimo metu. Stojantieji į pedagogo kvalifikaciją teikiančias studijų programas motyvacijos vertinimą galės praeiti ir papildomo priėmimo metu – rugpjūčio 16 dieną.
Šiuo metu LAMA BPO bendrojo priėmimo informacinėje sistemoje užsiregistravo beveik 14,5 tūkst. stojančiųjų iš kurių kiek daugiau nei 9 tūkst. užpildė savo pagrindinio priėmimo pirmojo etapo prašymus ir pareiškė per 35 tūkst. pageidavimų. Palyginimui, per tą patį laikotarpį pernai užsiregistravusiųjų buvo beveik 14 tūkst., iš jų beveik 10 tūkst. užpildė savo pagrindinio priėmimo pirmojo etapo prašymus ir pareiškė per 41 tūkst. pageidavimų.
Motyvacijos vertinimui šiemet užsiregistravo 559 stojantieji, pernai – per 600 asmenų, o laikyti vieną ar daugiau stojamųjų egzaminų į menų studijų programas – kiek daugiau nei 1,5 tūkst. stojančiųjų, pernai – daugiau kaip 1,4 tūkst. asmenų.
Visą informaciją apie bendrąjį priėmimą, studijų programas, stojamųjų egzaminų laikymo ir motyvacijos vertinimo datas galima rasti LAMA BPO tinklalapyje www.lamabpo.lt.
Pirmadienio rytą daugiau kaip dešimt tūkstančių abiturientų laiko valstybinį istorijos egzaminą. Devintą ryto prasidėjęs egzaminas truks tris valandas.
Maksimalus taškų skaičius už teisingai atliktą egzamino užduotį – 100. Pirmoje egzamino dalyje galima surinkti 20–30 proc. taškų, antroje – 70–80 proc.
Daugeliui tai bus jau paskutinis egzaminas, nors brandos egzaminų sesija baigsis gegužės 22 dieną. Egzaminų sesijoje, po istorijos, liks tik du egzaminai – geografijos ir chemijos.
Šiais metais privalomąjį lietuvių kalbos ir literatūros valstybinį brandos egzaminą laikė 18 613 kandidatų, matematikos – 18 233 kandidatų.
2018 metais prašymus laikyti brandos egzaminus pateikė 31 640 kandidatų, 932 kandidatais mažiau negu praėjusiaisiais metais. 2018 metais vienas kandidatas vidutiniškai pasirinko laikyti apie 3,46 egzamino.
Visus valstybinius brandos egzaminus pasirinkusių kandidatų dalis yra panaši kaip ir pernai.
Nežymiai padidėjo kandidatų dalis, kurie rinkosi laikyti lietuvių kalbos ir literatūros, anglų, prancūzų, rusų, matematikos, fizikos, istorijos valstybinius brandos egzaminus.
Iš mokyklinių brandos egzaminų populiariausias, kaip ir ankstesniaisiais metais, technologijų brandos egzaminas.
Pasidalinkite mintimis, kas Jums buvo sunkiausia, o kurios užduotys patiko. Kokio rezultato tikitės? Galbūt egzamino metu nutiko kas nors neįprasto ir norite papasakoti? Kviečiame apie egzamino užduotis pasisakyti ir mokytojus – jei nenorite savo minčių skelbti viešai, kviečiame jomis pasidalyti anonimiškai. Jūsų minčių laukiame el. paštu pilieciai@delfi.lt su prierašu „Istorija“.
Seimo Švietimo ir mokslo komiteto (ŠMK) vadovas „valstietis“ Eugenijus Jovaiša stabdo savo inicijuotas pataisas dėl Lietuvos istorijos mokymo šalyje veikiančiose tarptautinėse mokyklose.
Seime šią savaitę planuota balsuoti dėl Lietuvos istorijos, geografijos bei pilietiškumo pagrindų mokymo šalyje veikiančiose tarptautinėse mokyklose, tačiau Švietimo įstatymo pataisa išimta iš darbotvarkės.
„Aš darau pauzę, kad galutinai apsispręsčiau, pasitaręs su mokyklomis“, – sakė komiteto pirmininkas.
Pataisa užsienio valstybių ir tarptautinių organizacijų švietimo programas vykdančias mokyklas Lietuvoje įpareigotų užtikrinti sąlygas mokytis Lietuvos istorijos, geografijos bei pilietiškumo pagrindų.
Per kalendorinius metus vienam mokiniui bus skirta 15 eurų su kultūra susijusiems renginiams. Tai numatoma Kultūros paso koncepcijos projekte.
Pagal siūlomą modelį, bus sukurtas Kultūros paso paslaugų rinkinys, į jį savo paslaugas galės teikti įvairios kultūros ir meno įstaigos, menininkai, edukatoriai, jas vertins ir tvirtins speciali ekspertų komisija. Šalia bus nurodoma, kiek tai kainuoja.
Iš šio sąrašo mokyklos, klasės rinksis, kuria paslauga pasinaudoti.
Šiemet nuo rugsėjo pirmosios Kultūros pasą jau turės pradinukai, o nuo kitų metų sausio jo galimybėmis turėtų naudotis visi moksleiviai.
„Tas 15 eurų tikrai bus nemaža suma. Neina kalba, kad už bilietą kas nors sumokės dešimt eurų ir panašiai. Bus kaina, kurią turės įrodyti tai programai, kad tokius kaštus turi. Čia papildomos lėšos, jos nėra teatro ar muziejaus išlaikymui numatytos“, – pabrėžė politikas.
Anot jo, teatrai, koncertinės įstaigos, galerijos ir kitos įstaigos galės siūlyti pastatymus, renginius, projektus, sukurtus specialiai Kultūros paso programai, taip pat ir įrašytus į nuolatinį repertuarą, visiems skirtus renginius.
Anot jo, nors iki rugsėjo beliko pora mėnesių, kultūros organizacijos turėtų spėti pateikti siūlymus Kultūros paso projektui. Be to, paslaugų sąrašas galės būti pildomas.
Pagal projektą, Kultūros paso asignavimai planuojami Švietimo ir mokslo ministerijos biudžete. Kultūros komiteto vadovas sakė, kad dar skaičiuojama, kiek lėšų reikės šiam projektui. Pirminiais duomenimis, skaičiuota, kad gali prireikti maždaug 6 mln. eurų per metus.
Švietimo ir mokslo ministerija žada parengti naujas rekomendacijas, kaip mokykloms geriau išnaudoti ilgėjančius mokslo metus.
Jos bus rengiamos įvertinus šių metų mokyklų patirtį.
Savivaldybių atstovai BNS pasakojo, kad dėl prailgintų mokslo metų buvo įvairių patirčių.
Anot jo, dalis šio rajono mokyklų papildomas mokslo dienas naudojo dar rudenį, žiemą ir pavasarį. Tose įstaigose, kur vaikai buvo užimami ir pirmomis vasaros savaitėmis, jo vertinimu, pamokos ar kitos veiklos organizuotos tinkamai. Problema, anot švietimo skyriaus vedėjo, yra tik vasarą krentanti vaikų motyvacija mokytis.
„Norint vaikų ugdymo kokybės, ilgesni mokslo metais yra naudinga. Dabar esu vedėjas, anksčiau buvau direktorius, tai manau, kad kuo ilgiau vaikai mokosi, kuo ilgiau užimami, tuo geriau. Pradinukai, pavyzdžiui, baigė anksčiau, ir tėvai kelia problemą, ką daryti visą birželį. Stovyklų, ypač kaimuose, nėra organizuojama, kai kurios stovyklos tėvams per brangios, tai tėvai kelia klausimą, kur dėti vaikus atostogų metu“, – pasakojo vedėjas.
Anot jo, per papildomas savaites nebuvo keičiamas vaikų pavėžėjimo geltonaisiais autobusiukais tvarkaraštis.
„Dalis mokytojų turi dalyvauti sesijose, taisyti darbus ir tikrai tai tampa mokyklų rūpesčiu. Čia, matyt, būtų galima ieškoti geresnių sprendimų. Gal galima šiek tiek trumpinti tarpus tarp egzaminų ir kelti daugiau egzaminų jau po mokslo metų pabaigos“, – svarstė jis.
Pasak sostinės savivaldybės atstovo, ilgesnių mokslo metų idėja yra gera, tačiau svarbus ją tinkamai įgyvendinti.
„Nacionaliniu lygiu tikimės daugiau talkos, metodinės, dalykinės pagalbos“, – sakė jis.
Anot jo, Vilniuje pozityvūs pavyzdžiai nustelbė atvejus, kai į mokyklą atėję vaikai užimami neprasmingų filmų žiūrėjimu ar apskritai paleidžiami namo.
„Tai buvo pirmi tokie pailginti metai ir, matyt, ne visi dar spėjo pasiruošti ir ne visi pajėgūs gerąsias praktikas įgyvendinti (...). Negali nuneigti, matyt, pavienių atvejų buvo ir negerų, bet tikrai tai – ne tendencija“, – sakė A. Lakštauskas.
„Pozityvioji pusė – kad tai tikrai padėjo mokykloms mažiau skubėti ir turėti galimybę dalį pamokų pravesti žymiai įdomiau, mokytojams paieškoti galimybių išvesti vaikus iš mokyklos ir vesti tokias pamokas, kokių nepratęsus mokslo metų nebūtų buvę: tiek realioje gamtinėje aplinkoje įvairius tyrimus daryti, tiek nueiti į įmones, vaikams tai tikrai gera patirtis“, – teigė jis.
Mokyklos ir savivaldybės šiemet galėjo pačios nuspręsti, kaip prasmingai panaudoti ir išdėlioti pailgintų mokslo metų dienas.
Anot jos, mokykloms dar pernai buvo rekomenduojama tolygiau išdėstyti krūvius, skirti daugiau laiko žinių gilinimui, kartojimui, taikyti įvairesnius ugdymo metodus, gamtos moksluose – tiriamąją praktinę veiklą.
„Šalies mokinių pasiekimai nėra džiuginantys, daugiau kaip pusėje savivaldybių bent 20 proc. mokinių nepasiekia patenkinamo matematikos lygio. Taigi papildomos pamokos reikalingos ir lopant spragas“, – įsitikinusi ministerija.
Kartu ministerija mano, kad mokyklos ir mokytojai geriausiai žino, ko reikia jų mokiniams.
„Vienodų instrukcijų, kaip mokyti, čia negali būti, mokytojai geriausiai pažįsta mokinius ir gali pasirinkti kelią, kuriuo einant jų mokiniai gali pasiekti geriausių rezultatų. Ministerija gali tik rekomenduoti, pateikti kitų mokyklų gerosios patirties pavyzdžių“, – teigiama ministerijos komentare BNS.
„Tos techninės kliūtys jau net nebestebina“, – pyksta dešimtokas Lukas, kuris šiandien rankose turėjo laikyti pagrindinio ugdymo pasiekimų pažymėjimą. Deja, iškilus techninėms kliūtims, jis ne tik negavo pažymėjimo, bet dar nežino lietuvių ir matematikos žinių patikrinimo rezultatų.
„Jaučiuosi nusivylęs. Tai, kad sistema lūžo, nestebina, – DELFI kalbėjo Vilniaus Radvilų gimnazijos dešimtokas. – Aš apskritai esu nusivylęs švietimu Lietuvoje. Net labai.“
Anot jo, po žinių patikrinimo su mokytojomis aptarė galimus rezultatus, tačiau oficialių rezultatų dar nėra, tad vasaros atostogas pradeda nežinioje.
DELFI susisiekus su Nacionalinio egzaminų centro (NEC) direktore Saule Vingeliene, ši teigė, kad kilo techninių kliūčių, apie jas yra informuota, tačiau nesklandumai kilo ne NEC, o Švietimo informacinių technologijų centro (ITC) sistemoje.
Švietimo informacinių technologijų centro (ITC) direktorius Vaino Brazdeikis DELFI teigė, kad šiuo metu šalinamos techninės problemos, tačiau negalėjo pasakyti, kiek laiko tai užtruks.
„Yra problemų. Buvo pakeitimai. Vakar, perduodant duomenis, neįkrito tas duomuo, kuris turėjo įkristi, – kalbėjo ITC direktorius V. Brazdeikis. – Susitvarkysime.“
Pasidomėjus, kada dešimtokai gali tikėtis gauti pagrindinio ugdymo pasiekimų pažymėjimus, direktorius nedrįso prognozuoti. „Negaliu pasakyti. Nemanau, kad užtruksime ilgai. Gal dieną. Samdome programavimo paslaugas, dirbame su programuotojais ir tvarkome, – kalbėjo direktorius. – Tačiau elektroniniai pažymėjimai egzistuoja. Problema tik pats atspausdinimas, o spausdina pačios mokyklos iš mokinių registro. Nelabai žinau, kam tas pažymėjimas gali būti aktualus, jei lieka toje pačioje mokykloje. Tai tik formalus dalykas.“
Anot pašnekovo, mokiniams šis pažymėjimas nėra labai reikšmingas. „Kad jie baigė – faktas. Dabar, kai visi sako, kad viskas elektroniniu pavidalu“, – apie nebūtiną pažymėjimų spausdinimą kalbėjo ITC direktorius V. Brazdeikis.
DELFI primena, kad PUPP Lietuvos mokyklose buvo vykdomas dar gegužę. Pakartotinė žinių patikrinimo sesija vyks kitą savaitę. Dešimtokai tikrina lietuvių kalbos ir matematikos žinias.
Geriausiai šiemet sekėsi laikyti rusų užsienio kalbos, sunkiausiai – vokiečių kalbos brandos egzaminą, rodo Nacionalinio egzaminų centro skelbiami pirmieji egzaminų rezultatai.
Penktadienį paskelbti keturių pirmųjų egzaminų: rusų, prancūzų, vokiečių, taip pat fizikos egzaminų rezultatai.
Rusų kalbos valstybinį brandos egzaminą laikė 1723 kandidatai – jį išlaikė 99,65 proc., 100 balų įvertinimą gavo 250 kandidatų, t. y. beveik 15 proc. visų egzamino dalyvių.
Vokiečių kalbos valstybiniame brandos egzamine dalyvavo 83 kandidatai, išlaikė 97,59 proc. dalyvių. Dešimt kandidatų (12 proc.) surinko šimtukus.
Prancūzų kalbos egzaminą išlaikė visi 25 jo dalyviai.
Fizikos egzaminą laikė 2506, išlaikė 97,81 proc. kandidatų, šimtą balų surinko 16 (0,64 proc. iš dalyvavusiųjų egzamine).
Užsienio kalbos egzaminą sudarė keturios dalys – balandžio mėnesį kandidatai atliko kalbėjimo dalies, gegužės mėnesį – klausymo, skaitymo ir rašymo dalių egzamino užduotis. Užsienio kalbos egzamino užduotyse buvo 100 taškų – po 25 kiekvienoje egzamino dalyje.
Užsienio kalbos egzamino išlaikymo riba – 16 proc. visų galimų surinkti užduoties taškų.
Pretendentų dalyvauti programoje „Renkuosi mokyti!“ šiemet buvo kaip niekada daug. 25 mokytojai atrinkti iš beveik 500 kandidatų.
Tai - rekordinis skaičius paraiškų, gautų per visus dešimt programos gyvavimo metų.
„Augantis susidomėjimas programa rodo, kad vis didesnė dalis visuomenės suvokia mokyklą kaip svarbiausių pokyčių vietą ir nori prisidėti prie jų, dirbti prasmingą darbą, keisti požiūrį į mokymąsi, daryti teigiamą įtaką kiekvieno vaiko, o kartu ir visos šalies ateičiai. Daugelį kandidatų tai paskatino ateiti į švietimą”, - pastebi projekto „Renkuosi mokyti - mokyklų kaitai!“ vadovė Skaistė Lazdauskaitė.
Drauge su mokykloje suburta pokyčio komanda jie sieks stiprinti mokinių mokymosi motyvaciją, kurti saugią ir pozityvią emocinę mokyklos aplinką, kurioje kiekvienas vaikas patirtų mokymosi džiaugsmą ir sėkmę.
Bent dvejiems metams tapti mokytoju renkasi vis daugiau sėkmingai studijas baigusių, dirbančių, įvairios profesinės ir gyvenimiškos patirties sukaupusių 28-35 metų amžiaus žmonių. Rudenį mokytojais pradės dirbti įmonių vadovai, medikas, reklamos specialistė, kino kūrėjas, finansų ir verslo konsultantai, mokslininkė ir kitų sričių specialistai.
„Mano atradimas buvo, kad Anglijoje socialinis verslumas, savanorystė ir bendruomenės veiklos neapsiriboja universitetais - čia tokia veikla pradedama jau mokykloje. Nuolat žavėjausi savo bendrakursių įgūdžiais organizuoti projektus ir būti aktyviais komandos nariais. Mano svajonė - kad Lietuvos jaunuoliai taip pat mokykloje įgytų šių svarbių įgūdžių, kurie ne tik įgalina užsiimti įvairia veikla, bet ir ugdo pasitikėjimą savimi bei gebėjimą užmegzti ryšį su kitais”, - sakė būsimoji pradinių klasių ir kinų kalbos mokytoja Kamilė.
Priimti „Renkuosi mokyti!“ mokytoją ir prisijungti prie projekto panoro 53 mokyklos. Įvertinus jų motyvaciją ir norą keistis, atrinkta 21 mokykla iš Kretingos, Šiaulių rajono, Kalvarijos, Širvintų, Trakų, Rumšiškių, Klaipėdos, Kauno ir Vilniaus.
Mokyklos ne tik priima jaunus mokytojus, bet ir pačios, su turimais resursais ir „Renkuosi mokyti - mokyklų kaitai” komandos pagalba, įsipareigoja įgyvendinti pokyčių projektus.
Projektą „Renkuosi mokyti - mokyklų kaitai“ įgyvendina VšĮ Mokyklų tobulinimo centras drauge su Vilniaus prekybos paramos fondu „Dabar“. Fondas per ketverius su puse metų numato skirti beveik 1 mln. eurų finansavimą. Planuojama, kad projekte „Renkuosi mokyti - mokyklų kaitai“ iš viso dalyvaus 45 šalies mokyklos, jis pasieks 25 tūkst. mokinių.
Šiais metais 10 mokyklų pirmokai dalyvavo projekte „Informatika pradiniame ugdyme“, kitais mokslo metais naujovė bus išbandoma dar 90 mokyklų. Kaip Eltai sakė švietimo ir mokslo viceministras Gražvydas Kazakevičius, nuo 2020-2021 metų integruotas informatikos mokymas nuo pirmos klasės galėtų būti pradėtas visuotinai.
„Jau dabar dalis mokyklų pradinėse klasėse pagal amžiaus tarpsnį diegia informatinio ugdymo elementus. Pradinę mokyklą baigę vaikai nuo penktos klasės ateina mokytis informatikos, kaip atskiro dalyko, ir tada, mokytojui mokant vaikus pagal bendrojo ugdymo programą, daugiau žinantys nuobodžiauja, nes yra grąžinami atgal į žemesnį lygį. Tai užmuša bet kokią motyvaciją mokytis ir siekti daugiau“, - atkreipė dėmesį viceministras.
Pasak G. Kazakevičiaus, todėl ir nutarta pažiūrėti, kaip pagal amžiaus tarpsnius informacinis ugdymas vyktų pradinėse klasėse, bet ne kaip atskiras dalykas, o per integruotas matematikos ar kitų disciplinų temas.
Kaip sekėsi tai daryti pirmų dešimties mokyklų pirmokams, penktadienį kalbėtasi ministerijos ir Ugdymo plėtotės centro renginyje. Projekte „Informatika pradiniame ugdyme“ dalyvavę mokytojai, 10 mokyklų vadovai, mokslininkai, savivaldybių atstovai apibendrino informatikos turinio išbandymo pradiniame ugdyme I etapą.
Kaip pabrėžė G. Kazakevičius, naudojimosi komunikacinėmis informacijos technologijomis amžius jaunėja, todėl vienas iš svarbių uždavinių - formuoti nuostatą, kas ką valdo, kompiuteriai mus, ar mes kompiuterius.
„Atsakingo, prasmingo naudojimosi informacinėmis technologijomis, saugumo elektroninėje erdvėje gebėjimai taip pat labai svarbūs ir juos reikia pradėti ugdyti nuo ankstyvo amžiaus“, - įsitikinęs švietimo ir mokslo viceministras.
Pasak Eltos pašnekovo, išbandyti informacinį ugdymą pradinėse klasėse panoro daug mokyklų, konkursas buvo 7 į vieną vietą. „Matyti, kad poreikis yra. Norą dalyvauti antrajame etape pareiškė visos savivaldybės, tad pirmasis dešimtukas informatikos mokymą išbandys antroje klasėje, o prisijungusios 90 mokyklų išbandys pirmųjų dešimties testuotą ir pakoreguotą programą“, - sakė G. Kazakevičius.
Viceministro nuomone, toks kelias diegti naujoves - teisingesnis, nei įgyvendinti nepatikrintą programą. „Jei 90 mokyklų sėkmingai pakartos pirmųjų išbandytą informacinį integruotą ugdymą, apie 2020-2021 metus informacinio mąstymo pradmenis pradinukai galės įsisavinti visoje Lietuvoje“, - sakė viceministras.
Birželio 18-ąją, pirmadienį, daugiau kaip 10 tūkst. abiturientų laikys valstybinį istorijos egzaminą. Per 3 valandas mokiniai turės pademonstruoti mokykloje sukauptas žinias, tad DELFI kviečia skaitytojus pasitikrinti, kaip gerai išmanote Lietuvos ir pasaulio istoriją.
Istorijos egzaminas susidės iš dviejų dalių. Pirmoje dalyje – vieno taško vertės klausimai su pasirenkamais atsakymais, antroje – atviro tipo klausimai pagal pateiktus istorijos šaltinius: rašytinius, vaizdinius šaltinius, istorikų tekstus, istorinius žemėlapius, statistiką ir panašiai.
Maksimalus taškų skaičius už teisingai atliktą egzamino užduotį – 100. Pirmoje egzamino dalyje galima surinkti 20–30 proc. taškų, antroje – 70–80 proc.
Daugeliui tai bus jau paskutinis egzaminas, nors brandos egzaminų sesija baigsis gegužės 22 dieną. Egzaminų sesijoje, po istorijos, liks tik du egzaminai – geografijos ir chemijos.
Šiais metais privalomąjį lietuvių kalbos ir literatūros valstybinį brandos egzaminą laikė 18 613 kandidatų, matematikos – 18 233 kandidatų.
2018 metais prašymus laikyti brandos egzaminus pateikė 31 640 kandidatų, 932 kandidatais mažiau negu praėjusiaisiais metais. 2018 metais vienas kandidatas vidutiniškai pasirinko laikyti apie 3,46 egzamino.
Visus valstybinius brandos egzaminus pasirinkusių kandidatų dalis yra panaši kaip ir pernai.
Nežymiai padidėjo kandidatų dalis, kurie rinkosi laikyti lietuvių kalbos ir literatūros, anglų, prancūzų, rusų, matematikos, fizikos, istorijos valstybinius brandos egzaminus.
Iš mokyklinių brandos egzaminų populiariausias, kaip ir ankstesniaisiais metais, technologijų brandos egzaminas.
Švietimo ir mokslo ministerija pakeitė reikalavimus ugdymo įstaigose dirbantiems mokytojams, kurie turėdami kompetencijų galės mokyti ir kito ugdymo srities dalyko. Tai įteisina šią savaitę ministrės pasirašytas įsakymas dėl minimalių kvalifikacinių reikalavimų mokytojams.
Pagal siūlomą tvarką, pvz., chemikas galės mokyti biologijos, jei studijuodamas ar neformaliu būdu yra įgijęs bent 40 proc. konkrečios dalykinės specializacijos modulio kreditų. Tai itin aktualu mokykloms, kuriose trūksta dalykų mokytojų, taip pat tai yra galimybė mažą krūvį turintiems specialistams turėti jo daugiau, skelbiama pranešime spaudai.
„Ministerija keičia kvalifikacinius reikalavimus, kurie buvo pertekliniai ir varžė mokytojus, norinčius mokyti dviejų gretimų dalykų. Mes girdime savivaldybių, mokyklų vadovų prašymus, taip pat esame dėl tokio pokyčio susitarę ir su profesinėmis sąjungomis. Tai leis tose mokyklose, kuriose yra konkrečių dalykų mokytojų trūkumas, spręsti šią problemą jau nuo rudens. Ilgalaikėje perspektyvoje naujieji pedagogų rengimo centrai turėtų paruošti naujus mokytojus, kurie iškart bus pasirengę mokyti kelių mokomųjų dalykų, nes dviejų ar daugiau dalykų mokytojai pastaraisiais metais nebuvo rengiami“, – akcentuoja švietimo ir mokslo ministrė Jurgita Petrauskienė.
Pasak ministrės, tai bus pagalba mokyklų vadovams, kurie dažnai neranda, neprisikviečia konkretaus mokomojo dalyko ir pedagogo kvalifikaciją turinčių specialistų.
Reikalavimuose nustatyta, kad, jei mokykloje nėra reikiamos kvalifikacijos mokytojo, mokinius 3 metus gali mokyti mokytojai, turintys atitinkamą išsilavinimą ir pedagogo kvalifikaciją, jeigu jie studijuodami yra išklausę ne mažiau kaip 40 proc. atitinkamo dalyko ugdymo specializacijos modulio studijų kreditų. Arba jų šios kompetencijos įgytos neformaliojo švietimo, savišvietos būdu ir yra pripažintos teisės aktų nustatyta tvarka.
Šios pataisos suteiks didesnes galimybes mokytojams tų sričių, kuriose labiausiai trūksta mokytojų – gamtos mokslų (fizikos, chemijos, biologijos) ir ankstyvojo ugdymo (ikimokyklinio, priešmokyklinio ir pradinio ugdymo) mokytojai.
Ateinančiais metais didžiausias bus ikimokyklinio ir pradinio ugdymo, taip pat fizikos, chemijos, matematikos, informatikos specialistų poreikis. Būtent šių sričių specialistams skirtos naujų pedagogų rengimo centrų, steigiamų Šiauliuose, Kaune ir Vilniuje, kuriamos programos.
Studijų kokybės vertinimo centras (SKVC) akreditavo šešias naujas pedagogų rengimo studijų programas.
Vertintojai išsakė ir pastabų – identifikavo trūkumus, kuriuos programų rengėjai turės ištaisyti. Visgi priėmimas jau gali būti pradėtas.
Maksimalus galimas studijų programos įvertinimas yra 24 balai, tiek nesurinko nė viena nauja pedagogikos studijų programa.
Pradinio ugdymo pedagogika Klaipėdos valstybinėje kolegijoje įvertinta 13 balų, vaikystės pedagogika Vilniaus universitete – 14 balų, mokomojo dalyko pedagogika Vytauto Didžiojo universitete – 15 balų, pradinio ugdymo pedagogika ir ankstyvasis užsienio kalbos mokymas Vytauto Didžiojo universitete – 16 balų, gamtamokslinis ugdymas Vilniaus universitete – 17 balų, ikimokyklinė ir priešmokyklinė pedagogika Vytauto Didžiojo universitete – 19 balų.
„Geriausiai buvo įvertinti studijų programų vykdymui numatomas pasitelkti personalas ir materialieji ištekliai, prasčiausiai – studijų programų tikslai ir numatomi studijų rezultatai, programų sandara bei numatoma studijų eiga. Ekspertai identifikavo studijų programų turinio nuoseklumo ir integralumo trūkumų, pasigedo modernaus požiūrio į studentų pasiekimų vertinimą, mentorių vaidmens ir jų dalyvavimo studijų kokybės užtikinimo procesuose išryškinimo, rekomendavo stiprinti studijų programų vientisumą akcentuojant bendrųjų kompetencijų ugdymą“, – sakoma SKVC pranešime.
Anot jo, naujai telkiami pedagogų rengimo centrai turės įdėti dar daug pastangų, kad pasiektų pedagogų rengimo pertvarkos tikslus ir pradėtų rengti aukštos kompetencijos mokytojus.
Šiemet priėmimui į pirmos pakopos pedagogines studijas skiriama 315 valstybės finansuojamų vietų, tai 20 proc. daugiau nei pernai.
Beveik 600 būsimųjų sostinės pirmokų kol kas nebuvo priimti nė į vieną prašymuose nurodytą ugdymo įstaigą, jie dar galės pretenduoti į laisvas vietas kitose mokyklose.
„Tėvelius, kurie dar nėra gavę kvietimo vaikams mokytis Vilniaus miesto mokyklose pagal pradinio ar pagrindinio ugdymo programas, norime informuoti, jog priėmimas mokytis dar tęsiamas. Mokyklų mokinių priėmimo komisijos pakartotinai rinksis birželio 15–16 dienomis. Pirmiausiai bus nagrinėjami asmenų, negavusių nė vieno pasiūlymo mokytis, prašymai“, – sakė A. Kovalevskaja.
Anot jos, tėvai patvirtinti kvietimus galės nuo birželio 17 iki 20 dienos. Jeigu liks moksleivių, nesulaukusių nė vieno pakvietimo į norimas mokyklas, jie dar dalyvaus papildomame priėmime rugpjūtį. Tuomet jie turės koreguoti anksčiau pateiktą prašymą ir rinktis iš visų sostinėje mokyklų.
A. Kovalevskaja pažymi, kad dalis tėvų, pateikusių prašymus į dvi ar tris ugdymo įstaigas, trečiadienį dar nebuvo patvirtinę kvietimų ir tai galėjo padaryti iki trečiadienio vidurnakčio. Neatlikus šio veiksmo, vaikui automatiškai bus priskirta vieta pirmiausiai nurodytoje ugdymo įstaigoje.
Pateikusiesiems tik vieną prašymą ir gavusiesiems vietą mokykloje tvirtinti kvietimų nebereikia, jie turėtų tik atvykti į mokyklą pasirašyti sutarties.
Nenumatytus atvejus dar spręs savivaldybės komisija, tačiau vicemerė garantavo, kad visi pirmokėliai į ugdymo įstaigas bus priimti, tik nebūtinai į norimas.
„Aišku, pagal įstatymą yra tokia prievolė ir ją turime vykdyti. Taip, į tą norimą mokyklą tėvai siekia patekti, bet (vaikai patenka – BNS) pagal priskirtą teritoriją“, – sakė E. Tamošiūnaitė.
Iš viso šiemet savivaldybė sulaukė beveik 12,3 tūkst. prašymų mokytis sostinės mokyklose nuo rugsėjo 1-osios. Į 5-ąją klasę pateikti 1775 prašymai, kvietimų kol kas negavo 247 vaikai, į 9-ąją klasę mokyklose pretendavo 2925 vaikai, nepatvirtinti 132 prašymai. Į 11-ąją klasę patvirtinti visi 372 prašymai, jie turėtų sulaukti kvietimų mokytis iki birželio pabaigos.
Tarp darželinukų taip pat ne visi užsitikrino vietas – nuo rugsėjo 1-osios į darželius priskirta apie 7400 vaikų. Iki gegužės pabaigos sutarčių dar nepasirašė 850 tėvų, į šias laisvas vietas priskirti eilėje darželių laukę vaikai.
Anot E. Tamošiūnaitės, laukiančiųjų eilėse gegužę dar buvo apie 2 tūkst., tačiau artėjant rugsėjui tikimasi, kad šis skaičius sumažės, nes savivaldybė rengiasi atidaryti dar po kelias darželinukų grupes keliose įstaigose.
Pasak vicemerės, tarybai artimiausiu metu pritarus, Naujuosiuose Verkiuose Popieriaus gatvėje bus perkamas privataus darželio pastatas, kur nuo rugsėjo tikimasi įkurti savivaldybės darželį. Jame būtų apie dešimt veikiančių grupių – apie 140 vietų darželinukams, vedamos derybos dėl darželinukų grupių įsteigimo Įsrūties gatvėje Pilaitės seniūnijoje ir Žirmūnų gatvėje esančiose patalpose, kur veikė privatūs darželiai – čia tikimasi sukurti po tris darželinukų grupes arba per 80 vietų.
„Mėnesį, pusantro tie priėmimai dar vyks, ir manome, kad vaikai beveik visi paklius. Gal ir ne į tą pirmąjį pasirinkimą, bet ten, kur yra laisvų vietų, mes raginame tėvus pateikti prašymus“, – tikino E. Tamošiūnaitė.
Birželio 9-ąją daugiau kaip 18 tūkst. abiturientų laikė valstybinį matematikos egzaminą, kuriame buvo pateiktos 24 užduotys. Po egzamino socialiniuse tinkluose pradėjo kilti diskusijos dėl užduotyse pasitelktų pavyzdžių.
Internautai neliko abejingi šiems pavyzdžiams ir sukūrė pašiepiančių vaizdelių, kuriuose savaip perteikė egzamino užduočių herojus.
Socialiniuose tinkluose kone plačiausiai paplito kompiuterine programa pakoreguota nuotrauka, kurioje pavaizduotas automobilio aikštelėje stovintis automobilis su užrašu „Greta“. Po automobilio ratais gulėjo dvi sesės Irutė ir Birutė, o aplink mėtėsi seserų gaudomi pokemonai.
Kitame meme pavaizduota telefoną laikanti moteris. Telefono ekrane matyti pokemonų žaidimas. Užrašas prie nuotraukas skelbė: „Birutė ir vėl triuškina Irutę, pagaudama trim pokemonais daugiau nei jos oponentė.“
Netrūko ir tokių, kurie tiesiog dalijosi žaidimo „Pokemon Go“ logotipu.
Matematikos užduotys, kuriose buvo paminėti pokemonai, Irutė, Birutė, Karslonas ir Greta:
Mažylis vienas tortą suvalgo per 30 min., o kartu su Karlsonu – per 5 min. Per kiek minučių Karlsonas vienas suvalgo tortą?
Dvi sesutės – Irutė ir Birutė – kurį laiką gaudė pokemonus. Irutė kasdien sugaudavo po x pokemonų, o Birutė – trimis pokemonais daugiau. Irutė pokemonus gaudė viena diena ilgiau negu Birutė. Birutė iš viso sugavo 484 pokemonus, o Irutė iš viso sugavo 437 pokemonus. Apskaičiuokite x reikšmę.
Automobilių stovėjimo aikštelėje iš viso yra 12 stovėjimo vietų vienoje eilėje. Į šią aikštelę atvyko 8 automobiliai. Aikštelėje vienas automobilis užima vieną vietą.
1) Apskaičiuokite, keliais skirtingais būdais 8 automobiliai gali būti pastatyti šiose stovėjimo vietose.
2) Automobiliai atsitiktini buvo pastatyti stovėjimo vietose. Apskaičiuokite tikimybę, kad automobiliai buvo pastatyti iš eilės vienas prie kito, nepaliekant tarp jų tuščių stovėjimo vietų.
3) 8 automobilius atsitiktinai pastačius stovėjimo vietose, į stovėjimo aikštelę atvyko Greta. Ji mėgsta plačiai atverti vairuotojo pusės duris , todėl jos automobiliui pastatyti reikia dviejų vietų. Apskaičiuokite tikimybę, kad Greta galės šioje aikštelėje pastatyti savo automobilį ir plačiai atverti duris.
Užduotyse įvardyti herojai šypseną sukėlė ne tik abiturientams, nors specialistai tokius pavyzdžius vertino prieštaringai.
Po matematikos egzamino pasipylė įvairios abiturientų nuomonės, nors dauguma skundėsi neįveikiamomis užduotimis. Daugiau abiturientų nuomonių po valstybinio matematikos egzamino rasite čia.
Vilniaus miesto savivaldybės taryba pritarė tvarkos pakeitimams, pagal kuriuos kompensacija tėvams, kurių vaikai lanko privačius darželius, bus mokama nebe 11 mėnesių, kaip dabar, o ištisus metus.
Tokie 100 eurų kompensacijos tvarkos pakeitimai suderinti su tėvų organizacijomis, privačių darželių atstovais. Pakeitimuose įtvirtinta, kad nuo šiol lėšų naudojimo sutartis su tėvais bus sudaroma dvylikai mėnesių.
„Didžiausi iššūkiai, kai vaikai negaudavo jokios vietos darželyje, liko praeityje, ir dabar savivaldybė kelia aukštesnę kartelę - darželis arčiau namų. Tuo tikslu jau šį rudenį sukursime daugiau nei 600 naujų vietų naujuose moduliniuose darželiuose. Vis dėlto norėdama paskatinti konkurenciją tarp savivaldybės ir privataus darželio bei gerbdama tėvų pasirinkimą, savivaldybė tęsia sėkmingą 100 eurų programą ir dar labiau išplečia jos galiojimo ribas”, - sako savivaldybės Švietimo, kultūros ir sporto komiteto pirmininkas Vytautas Mitalas.
Vilniuje 128 privačius darželius šiuo metu lanko beveik 6 tūkstančiai jaunųjų vilniečių, pagal trišales sutartis tarp savivaldybės, įstaigų ir tėvelių 2017 metais išmokėta 6,5 mln. eurų kompensacijų. Palyginti su 2014 metais, kai naujoji kompensavimo tvarka dar nebuvo įsigaliojusi, 87 privačius darželius Vilniuje lankė vos 3 tūkstančiai vaikų, arba perpus mažiau, negu dabar.
Birželio 13-14 dienomis Klaipėdos universitete lankysis oficiali delegacija iš Nyderlandų Eindhoveno technologijos ir Hanzos taikomųjų mokslų universitetų. Birželio 15 dieną Nyderlandų karališkosios šeimos vizito metu Vilniuje bus pasirašoma strateginės partnerystės sutartis su Klaipėdos universitetu ir Nyderlandų Eindhoveno technologijos bei Hanzos taikomųjų mokslų universitetais.
Sutarties pasirašymo ceremonijoje dalyvaus Lietuvos Respublikos prezidentė Dalia Grybauskaitė, energetikos ministras Žygimantas Vaičiūnas, švietimo ir mokslo ministrė Jurgita Petrauskienė, skelbiama pranešime spaudai.
Strateginės partnerystės tikslas – Nyderlandų Eindhoveno technologijos, Hanzos taikomųjų mokslų ir Klaipėdos universitetų bendradarbiavimas energetikos mokslinių tyrimų srityje: kriogeninio kuro, SGD ir vandenilio ekologinės, hibridinės energetikos tinklo kūrimas. Universitetai bendradarbiaus technologijų, aplinkosaugos, teisės ir ekonomikos klausimais, kurie susiję su tvariu žaliuoju šių kuro rūšių naudojimu Baltijos mėlynajame koridoriuje, visuomeninės vertės kūrimu ir naujų verslo galimybių sudarymu.
Klaipėdos universitetas vienintelis Baltijos šalyse vykdo Suskystintųjų gamtinių dujų (SGD) terminalų inžinerijos studijų programą ir mokslinius tyrimus. Universitetas yra partneris Lietuvos SGD klasteryje, Lietuvos SGD platformoje, universitete veikia SGD kompetencijų centras. Be to, Klaipėdoje yra išvystyta SGD infrastruktūra: SGD laivas-saugykla „Independence“, Klaipėdos universiteto Jūros tyrimų institute veikia modernios laboratorijos, kuriose galima vykdyti aukščiausio lygio mokslinius tyrimus.
Pasak laikinai Klaipėdos universiteto rektoriaus pareigas einančio prof. dr. Artūro Razbadausko, šios strateginės partnerystės sutarties pasirašymas yra tarptautinio Klaipėdos universiteto lygio pripažinimas ir įvertinimas.
„Tai istorinis įvykis Klaipėdos universitetui. Ženklus indėlis į universiteto vystymą ir augimą su tokio lygio strateginiais partneriais. Tai sudaro galimybes ne tik universiteto mokslininkams bendradarbiauti ir vykdyti svarbius tarptautinius projektus energetikos srityje, bet ir studentams, kurie bus įtraukti į mokslinį darbą, galės vykti į kitas šalis pagal mainų programas bei atlikti tarptautines praktikas užsienio verslo įmonėse.“
Nyderlandų Eindhoveno technologijos ir Hanzos taikomųjų mokslų universitetų delegacija birželio 14 dieną lankysis KU Jūros tyrimų institute. Jiems bus demonstruojamos modernios laboratorijos, pristatomi vykdomi moksliniai projektai. Vėliau delegacija vyks į AB „Klaipėdos naftą“, apžiūrės SGD laivą-saugyklą „Independence“. Birželio 15 dieną dvišaliame energetikos forume Vilniuje bus pasirašyta strateginės partnerystės sutartis.
Didžiausia matematikos egzamino problema – jį laiko ir A, ir B lygio mokiniai, teigia Vilniaus universiteto (VU) mokslo darbuotojas dr. Dainius Dzindzalieta.
Po matematikos egzamino kilusi diskusijų audra nerimsta iki šiol. Vieni dvyliktokai skundžiasi, kad užduotys buvo neįveikiamos, kiti teigia, kad gauti teigiamą įvertinimą nebuvo sunku, tačiau aukštų balų nesitiki.
DELFI kalbintas VU mokslo darbuotojas dr. Dainius Dzindzalieta teigia, kad diskusijų po egzamino kiltų mažiau, jei būtų laikomi dviejų lygių egzaminai: A ir B lygio mokiniams.
„Kaip ir kiekvienais metais, didžiausia problema yra tai, kad egzaminą laiko ir A lygio mokiniai, kurie mokėsi išplėstinį kursą, ir tie, kurie mokėsi mažiau, B lygio mokiniai. Jie sprendžia to pačio lygio uždavinius. Yra sakoma, kad B lygio mokiniams nereikia visko išspręsti, kad reikia išspręsti tik pažymėtus uždavinius, bet natūralu, kad jie nori išspręsti viską ir išėję iš egzamino sako, kad pamatė tokių formulių ir uždavinių, kurių nėra gyvenime matę, nes to nesimokė“, – teigė D. Dzindzalieta.
Specialisto teigimu, kol egzaminas bus vieno lygio visiems mokiniams, tol ir kils įvairių diskusijų. „Visada atsiras tokių, kurie šauks, kad egzaminas buvo labai sunkus, o tie, kurie mokėsi išplėstinį kursą, sakys, kad buvo labai lengva, – teigė pašnekovas. – Tai yra egzaminų programos klausimas.“
Nemažai diskusijų sulaukė paskutinis egzamino uždavinys. Jame reikėjo apskaičiuoti, keliais skirtingais būdais 8 automobiliai gali būti pastatyti 12 vietų stovėjimo aikštelėje vienoje eilėje, taip pat apskaičiuoti tikimybę vairuotojai Gretai šioje aikštelėje pasistatyti savo automobilį taip, kad ši galėtų plačiai atverti dureles. Atsirado tokių, kurie šį uždavinį įvardijo kaip olimpiadinį.
„Kasmet egzamine būna vienas sunkesnis uždavinys, – kalbėjo matematikas ir pridūrė, kad toks uždavinys kaip olimpiadinis galėtų būti pateiktas nebent aštuntokams ar devintokams. – Yra tokių olimpiadinių uždavinių, pavyzdžiui „Kengūroje“ (tarptautinis matematikos konkursas – DELFI), kuriame reikia tiesiog du skaičius sudėti. Bet koks uždavinys gali tapti olimpiadiniu, jei jį kažkas įtraukia. Bet šiame uždavinyje kažko netradicinio nėra, tai tradicinis uždavinys. Tik tiek, kad jis yra sunkus, jį išspręsti nelengva, bet kiekvienais metais būna uždavinys, kuris skirtas šimtukininkams.“
D. Dzindzalieta įvardijo, kad tiems mokiniams, kuriems nepavyko išspręsti viso uždavinio, nereiktų nusivilti – taškai skiriami už atskiras sąlygos dalis, tad tikėtina, kad jei uždavinys pradėtas spręsti teisingai – į bendrą taškų krepšelį keli taškai tikrai įkris.
Paskutinis matematikos egzamino uždavinys atrodė taip:
Automobilių stovėjimo aikštelėje iš viso yra 12 stovėjimo vietų vienoje eilėje. Į šią aikštelę atvyko 8 automobiliai. Aikštelėje vienas automobilis užima vieną vietą.
1) Apskaičiuokite, keliais skirtingais būdais 8 automobiliai gali būti pastatyti šiose stovėjimo vietose. (1 taškas)
2) Automobiliai atsitiktini buvo pastatyti stovėjimo vietose. Apskaičiuokite tikimybę, kad automobiliai buvo pastatyti iš eilės vienas prie kito, nepaliekant tarp jų tuščių stovėjimo vietų. (2 taškai)
3) 8 automobilius atsitiktinai pastačius stovėjimo vietose, į stovėjimo aikštelę atvyko Greta. Ji mėgsta plačiai atverti vairuotojo pusės duris , todėl jos automobiliui pastatyti reikia dviejų vietų. Apskaičiuokite tikimybę, kad Greta galės šioje aikštelėje pastatyti savo automobilį ir plačiai atverti duris. (3 taškai)
Daugiausia diskusijų kėlė trečioji uždavinio dalis. „Jei tris taškus praras dėl sunkesnio uždavinio, lieka 57 taškai, už kuriuos iš egzamino įmanoma ir šimtuką gauti“, – skaičiavo D. Dzindzalieta.
Pašnekovo nuomone, šis egzaminas sukėlė tiek daug diskusijų greičiausiai ir dėl to, kad pernai metais abiturientai laikė itin lengvą egzaminą. „Visi mokytojai pernai skundėsi, kad buvo per lengva. Buvo rašomi raštai ir skundai, kad užduotys buvo per lengvos, – kalbėjo VU mokslo darbuotojas. – Greičiausiai, visi ruošėsi pagal tai, koks egzaminas buvo pernai, o buvo toks, koks būdavo anksčiau. Tai tikrai nėra sunkiausia užduotis, kokia yra buvusi. Yra buvę daug sunkesnių užduočių.“
Norint išlaikyti egzaminą reikėjo surinkti mažiausiai 10 iš 60. Šįmet taip pat buvo pakelta kartelė tiems, kurie ketina pretenduoti į valstybės finansuojamas studijų vietas tiksliuose moksluose - jiems iš egzamino reikia surinkti 25 balus, kitiems - 16, pretenduojantiems į meno studijas matematikos egzamino rezultato neprireiks. Tačiau specialistas įspėja, kad nereikia painioti šių taškų.
„Norint gauti 25 reikiamus egzamino balus, reikėjo surinkti 16 iš 60 egzamino taškų – mažiau nei trečdalį“, – įvardijo pašnekovas.
Egzaminas buvo suskirstytas į tris dalis. Anot pašnekovo, dvi pirmos dalys buvo lengvai įveikiamos.
„Trečia dalis buvo panaši į tai, kas būdavo prieš 2017-uosius metus“, – teigė D. Dzindzalieta.
Jo teigimu, kylančios diskusijos ir baimės – natūrali visuomenės reakcija. „Visi bijo, nori aukštų rezultatų, tačiau manau, kad rezultatai bus tokie, kokie ir būdavo“, – apie įvairius įvertinimus kalbėjo pašnekovas.
Dauguma abiturientų po egzamino su savo mokytojais išsprendė visas užduotis ir apsiskaičiavo, kokio rezultato vertėtų tikėtis. Ar tai teisinga nuomonė, ar vis dėlto reiktų palaukti oficialių rezultatų?
„Mokyklose dažniausiai vertinama taip, kad arba uždavinys išspręstas, arba ne, – kalbėjo D. Dzindzalieta. – Egzamine vertinami visi žingsniai. Reikia atsižvelgti į tai, kad vertinamas kiekvienas žingsnis.“
D. Dzindzalieta teigia, kad tikėtis stebuklo neverta – neišlaikiusiųjų tikrai bus. „Pernai buvo dešimt procentų, buvo ir anksčiau, – įvardijo pašnekovas. – Bus ir šiemet. Nemanau, kad kažkas labai pasikeis.“
„Reikia palaukti oficialios vertinimo instrukcijos, palaukti vertinimo komiteto. Vertinimo komitetas gali pakoreguoti ribas pagal tai, kaip atrodo rezultatai, užduoties statistika. Vertinimo komitetui palikta ši teisė – pakoreguoti ribas, – kalbėjo NEC direktorė ir ramino abiturientus. – Mokiniai tikrai ramiai gali laukti rezultatų.“
Paskutiniai egzaminų rezultatai paaiškės liepos 12-ąją, tačiau pirmuosius anksčiausiai vykusių egzaminų rezultatus abiturientai sužinos jau netrukus.
Nors po egzamino jau praėjo penkios dienos, abiturientų skundai nesibaigia.
Tačiau yra ir tokių abiturientų, kurie teigia egzamine radę užduočių – „dovanų“. „Negalima peikti NEC – o už mission impossible (liet. Neįmanomą misiją). Buvo ir užduočių – „dovanų“, kuriose reikėjo tik žinoti sprendimo algoritmą. Juk apskaičiuoti dviejų funkcijų grafikų ribojamos figūros plotą nėra sudėtinga, jei maždaug gruodžio mėnesį mokinys atidžiai perskaitė 82 – ą, 120 – ą bei 122 – ą puslapius plačiai Lietuvos gimnazijose naudojamame vadovėlyje „Matematika tau+“ (išplėstinis kursas, 12 klasė, I dalis) ir šią teoriją suprato bei įsiminė“, įvardijo abiturientas.
Vis dėlto didžioji dauguma abiturientų, rašiusių laiškus DELFI redakcijai, skundėsi per sunkiomis užduotimis ir tikino jau planuojantys emigruoti.
„Matematika man sekėsi neblogai, iš bandomųjų egzaminų gaudavau ne mažiau nei 60 balų, tačiau šis matematikos egzaminas buvo kažkas baisaus. Esu sprendusi visus buvusius egzaminus, kurie yra įkelti į NEC tinklapį, tačiau tokio sunkaus dar nesu mačiusi, – egzamino sunkumu stebėjosi abiturientė. – Iš egzamino išėjau nusivylusi ir sutrikusi. Labai tikiuosi surinkti bent 25 balus.“
„Buvau įsitikinusi, kad surinksiu 16 taškų – juk lankiau A lygio pamokas, maždaug pusmetį mokiausi papildomai, buvau išsprendusi visų metų matematikos egzaminus. Atrodo, nerimauti nebuvo pagrindo, – rašė abiturientė. – Klydau. Nuostabios švietimo sistemos dėka, stoti ten, kur daug metų planavau ir norėjau, paprasčiausiai negalėsiu. Patikrinusi preliminarius atsakymus supratau, kad surinkau viso labo 11-12 taškų.“
Daugiau abiturientų nuomonių apie matematikos egzaminą rasite čia.
Egzaminą reikia anuliuoti, tai pasityčiojimas iš abiturientų ir mokytojų, teigia matematikai, įvertinę valstybinio matematikos egzamino užduotis.
Egzaminu pasibaisėjo ir abiturientai, ir matematikai
„Buvo sunku“, – po egzamino dūsavo abiturientai. Ne vienas dalijosi nuojautomis, kad matematikos egzamino rezultatai bus prasti. „Tikėjausi iš egzamino gauti apie 80 procentų, bet pamačiau, ką padarėte. Ar matematikos egzamino sudarinėtojai patys bandė išspręsti per tris valandas tokį egzaminą? Kodėl žlugdomas žmogus?“ – retoriškai klausė abiturientas.
Atsirado ir tokių, kurie po egzamino jau beveik pradėjo krautis lagaminus. „Neplanuoju likti čia, Lietuvoje. Planuoju studijuoti užsienyje, nes čia mūsų mokinių ir tų pačių mokytojų niekas negerbia“, – tokiomis nuotaikomis savo būseną apibūdino kita abiturientė.
O kaip egzaminą vertina specialistai? Jie taip pat lieja pyktį, kviečia dienos šviesoje pasirodyti egzamino užduočių sudarinėtojus ir įvardija, ko greičiausiai griebsis Nacionalinis egzaminų centras (NEC), siekdamas, kad bent keli moksleiviai būtų įvertinti aukščiausiais įvertinimais.
Matematikas Bronislovas Burgis DELFI teigė, kad šiame egzamine išryškėjo noras sukirsti pažangius mokinius. „Ši valstybė yra bjauri tuo, kad tarnauja nemokšoms ir tinginiams, o skriaudžia geruosius. Šįmet tai padaryta itin talentingai“, – įsitikinęs B. Burgis.
Kai kuriuos uždavinius jis vadina tiesiog patyčiomis iš mokslo ir moksleivių.
„Kai kurie uždaviniai yra tokie, kad norint juos išspręsti, pakanka baigti dešimt klasių. Šio egzamino neišlaikyti neįmanoma. Nežinau, ką reikėjo padaryti, kad žmogus neišlaikytų. Tai patyčios, – piktinosi B. Burgis ir pridūrė. – Antras svarbus dalykas yra tai, kad sudarinėtojai bijo išlįsti kaip kurmiai iš urvo. Jie mėgaujasi tuo, kad kažkokiu būdu „pagaus“ moksleivį.“
Ne vienas abiturientas piktinosi, kad trys valandos – per mažai laiko atlikti šioms užduotims. Tą patvirtino ir B. Burgis. „Jie padarė tokį egzaminą, kad jo viso padaryti normalus žmogus negalėtų“, – teigė matematikas. B. Burgis teigė pats išsprendęs visą egzaminą, vien sprendimai, anot jo, užima aštuonis lapus.
Egzamino metu iš viso buvo galima surinkti 60 taškų, teoriškai tik 60 taškų surinkęs asmuo gali tikėtis maksimalaus įvertinimo – 100 proc. Tačiau, B. Burgio teigimu, Nacionalinio egzaminų centro vertintojai gali imtis priemonių, kuriomis ši situacija kiek pakis.
„Jei tokių asmenų, kurie surinks 60 taškų, visoje Lietuvoje bus mažiau nei 500, užduočių sudarinėtojus reiktų susodinti į kalėjimą, – kalbėjo B. Burgis. – Nes tai patyčios iš žmonių. Jei tik olimpiadų dalyviai ir itin matematiškai mąstantys abiturientai gali surinkti 60 taškų, tai yra niekšybė. Didelio masto niekšybė. Žmogus turi gauti maksimalų įvertinimą, jei jis normaliai mokėsi. Juk tai valstybinis egzaminas, o ne olimpiada, ne konkursas į Harvardą ar Prinstoną.“
Kritikuoja uždaviniuose pasitelktus vardus ir kompiuterinius žaidimus
B. Burgio tikinimu, egzamino užduotyse minėti pokemonus nėra profesionalu. „Reiktų pamatyti tą žmogelį, kuris mėgaujasi savimi, kad neva žino, kuo gyvena žmonės, kas yra pokemonai. Vargše tu, pokemonai baigėsi. Išlindo iš krūmų seniukas kažkoks, savimi mėgaujasi“, – rėžė B. Burgis.
Matematikas, prisistatęs Mykolu Petkumi, DELFI teigė, kad egzaminas apskritai turėtų būti anuliuotas, nes egzamine buvo olimpiadinių užduočių.
„Egzamine – net du olimpiadiniai uždaviniai. Itin sunkus ir kaip olimpiadinis – apie Gretos automobilio pastatymą“, – teigė matematikas. Anot jo, olimpiadinių uždavinių knygoje galima rasti lengvesnę šio uždavinio versiją.
„Trečioji 24 uždavinio dalis yra labai sunki, – tikino matematikas. – Atvažiuoja kažkokia Greta, bet juk reikia eiti prie matematikos.“ Pasak matematiko, 24 uždavinys yra pats klastingiausias visame egzamine, o trečioji jo dalis verta ne 3, o mažiausiai 8 ar 10 taškų.
„Aišku, dauguma iš šio uždavinio gaus po du taškus, nes uždavinys bus pradėtas spręsti, – kalbėjo matematikas. – Užkelti taškai pokemonams, o šitam uždaviniui tik trys. Įdomu, kiek abiturientų surinks visus 60 taškų.“
Kaip olimpiadinį matematikas įvardijo ir 19 uždavinį.
„Formaliai žvelgiant, egzaminas turi būti anuliuotas. Kaip egzamine gali būti olimpiadiniai uždaviniai?“ – piktinosi matematikas.
Pašnekovo teigimu, egzaminas turėtų trukti keturias valandas, o ne tris. „Juk uždaviniai buvo ne 24, o 38. Yra dar 14 papildomų“, – suskaičiavo matematikas.
Vis dėlto, anot jo, išlaikyti šį egzaminą neturėjo būti sunku, surinkti 16 taškų taip pat, ne itin sunku turėjo būti ir tiems, kurie norėjo surinkti 25 taškus, tačiau apie aukštą įvertinimą svajoję abiturientai jau turėjo pamiršti visas savo viltis.
Užduotyse pastebi trūkumų, dėmesį blaškančių akcentų
Pašnekovas apžvelgė visas matematikos egzamino užduotis ir pastebėjo, kad kai kuriose galima rasti trūkumų. „Pirmoje užduotyje prie X ir Y ašių nurodyti tik skaičiai, bet turi būti nurodyti ir taškai. Taškų nėra, nors uždavinys normalus, – pastebėjimais dalijosi matematikas. – Tokio techninio aplaidumo negali būti.“
Matematikas pastebi, kad kai kuriose užduotyse pasitelkiami neva vaizdingi herojai ar palyginimai tik blaškė abiturientų dėmesį. „Ar toje knygoje Karlsonas su mažyliu rijo tortą? Tai blaško žmones. Tokių dalykų reiktų atsisakyti ir koncentruotis į matematiką. Kas per daug, tas nesveika“, – piktinosi pašnekovas.
Matematiko teigimu, kai kuriuose uždaviniuose egzamino sudarinėtojai abiturientus painiojo ir sumainydami uždavinius eilėmis. Pavyzdžiui, dvyliktame uždavinyje, anot M. Petkaus, pirmiausia reikėjo apskaičiuoti 12.3 punktu pateiktą užduotį, tik tada – išspręsti 12.1 pateiktą sąlygą.
Matematiko teigimu, ne ką mažiau blaško ir 18 uždavinio sąlygoje įvardytos seserys Irutė ir Birutė. „Aš net pats painiojuosi, kur Irutė, o kur – Birutė“, – teigė Mykolu prisistatęs matematikas. Anot jo, vardai turi būti kontrastingi, o seserys turėtų rinkti ne pokemonus, o, pavyzdžiui, baravykus.
Beje, šioje sąlygoje matematikas pastebi ir dar vieną mokinius klaidinusį akcentą. Pasak M. Petkaus, sąlygoje visiškai nereikalingai įtrauktas X ženklas. „Reikėjo klausti, kiek sugavo pokemonų ir tiek. Kalbos rišlumas – tiesiog tragedija, o dėl pokemonų – banalu“, – kalbėjo matematikas.
20 uždavinį matematikas įvardijo kaip įveikiamą gerai besimokantiems mokiniams, tačiau, anot jo, sąlygoje trūksta žodžio. „Turi būti parašyta: „Raskite kampą tarp tiesių, einančių per atkarpas B E ir A C“. Iš pradžių nė nesupratau, kas tas B E. Nors, aišku, mokiniai susigaudė“, – kalbėjo matematikas. Jo teigimu, sąlygoje trūko žodžio „atkarpa“.
21 uždavinį matematikas įvardijo kaip „katastrofą“. Esą jis – nemokyklinio lygio.
Ne ką mažiau kritikos sulaukė ir 23 uždavinys. Uždavinio sąlygoje nurodytos skirtingais masteliais matuojamos ašys. „Pirmą kartą egzaminų istorijoje matau, kad vienetas X ašyje, ko gero, ilgesnis nei ketvertas Y ašyje. Y ašis yra suspausta, deformuota, – piktinosi matematikas. – Kam to reikia?“
„Tokias užduotis sprendžia pirmokai, – apie 16 numeriu pažymėtą užduotį kalbėjo matematikas. – Tas lenktas ženklas reiškia sankirtą. Reiškia, reikia nurodyti, kokie bendri skaičiai ar elementai jungia A ir B. Juk tai pirmoko uždavinys. Ar čia užduotis dvyliktokams? Tai laiko gaišinimas, patyčios.“
Antroji uždavinio dalis, anot M. Petkaus, taip pat primena pradinukų uždavinius. „Kas yra lyginis ir nelyginis, čia taip pat kaip poriniai ir neporiniai. Taip, pirmokai nežino, kas yra neigiamas skaičius, bet žino, kas yra skola, – kalbėjo matematikas. – Antroje dalyje tiesiog klausiama, keli nelyginiai skaičiai yra A dalyje.“
Anot matematiko, tokius uždavinius išspręstų ir pirmokai, jei sąlygoje būtų pavartoti paprastesni žodžiai.
Nors po matematikos egzamino jau praėjo kelios dienos, DELFI redakciją vis pasiekia abiturientų nusiskundimai. Abiturientė Gytautė laiške teigė, kad ne vienas abiturientas egzamino pabaigoje pravirko.
„Pati esu biochemikų klasėje, kurioje mokymosi vidurkis yra be galo aukštas. Klasėje yra varžomasi dėl aukščiausių balų, geriausių pažymių. Ir, galiu drąsiai sakyti, aukštumas pasiekėme visuose kituose dalykuose (pasitikrinome savo egzaminus pagal preliminarius atsakymus). Bet matematika... Buvo kažkoks košmaras. Ką sakyti, jeigu likus 30 minučių iki egzamino pabaigos, mano lankytoje mokykloje mokiniai pradėjo verkti. Girdėjau maždaug 5 žmones, kurie neatlaikė įtampos ir kūkčiojo“, – tikino mergina.
„Mes to nesitikėjome, šis egzaminas sužlugdė daugelio svajones, – laiške teigė abiturientė. – Gaila, kad įdėjus šitiek pastangų, nebus norimo rezultato. Gaila, kad dėl šio egzamino nebus atestato su pagyrimu. Gaila, kad kai nueini pas mokytoją, kuri atidavė visą save, pamatai jos ašaras ir klausiančias akis, ką ji padarė ne taip. O ji tikrai nekalta.“
Anot abiturientės, išlaikymo riba nebuvo sunkiai pasiekiama, tačiau aukštų rezultatų mokiniai nesitiki. „Geriausi mokiniai verkia kruvinomis ašaromis. Tai tiek. Tokia realybė, jau nieko nepakeisi, tiesiog linkiu ateities abiturientams niekada nepatirti tokio fiasko“, – teigė mergina.
NEC teigimu, vertinti, ar egzaminas buvo sunkus, dar anksti. Esą tai bus galima spręsti tik sužinojus rezultatus. Daugiau abiturientų nusiskundimų ir NEC nuomonę rasite čia.
Koks turi būti geras mokytojas? Tai klausimas, keliantis daugybę diskusijų, tačiau į jį atsakyti nėra lengva.
Galima įvardyti daugybę šiuolaikinio mokytojo savybių, tačiau VU profesorė Vilija Targamadzė teigia, kad svarbiausia išsilaisvinti iš praeities pančių ir dirbti siekiant ne rezultato ar pilnesnės piniginės, o sklandaus proceso.
VU profesorė teigia, kad senajai kartai neretai sunku prisitaikyti prie naujų technologijų, dar sunkiau susikalbėti su vaikais, kurie gyvena jau kitokiame pasaulyje.
„Pedagoginė sąveika turi būti visavertė. Ugdytojas turi būti kartu, – teigia V. Targamadzė. – Nepamirškime, kad XXI amžiuje turi kisti ir mokykla. Juk negalime likti prie tokios mokyklos, kuri buvo prieš dvidešimt metų, XX amžiuje ar XIX a. pradžioje.“
Ir nors vis dar nėra aišku, koks turi būti geras mokytojas, idėja, kaip turi atrodyti šiuolaikinė mokykla, buvo išgryninta prieš trejus metus. „2015 metais Vilniuje buvo patvirtinta „Geros mokyklos koncepcija“. Ten aiškiai parašyta, kad tai prasmės, atradimų ir mokymosi sėkmės siekianti mokykla, kuri savo veiklą grindžia bendruomenės susitarimais ir mokymusi. Tai pagalvokime, ar iš tikrųjų kiekvienas mokytojas padeda vaikui atrasti mokymosi prasmę? Ar padeda vaikams mąstyti? Ar padeda pasiekti mokymosi sėkmę?“ – retoriškai klausė V. Targamadzė.
VU profesorė prisiminė, kad dar prieš kelis dešimtmečius buvo įprasta liepti vaikui išmokti Pitagoro teoremą nė nepaaiškinant, kuo ji bus naudinga ateityje, tačiau, kaip ji pati teigia, tokie mokymo principai šiuolaikinės kartos nebeveikia.
Anot V. Targamazdės, kone svarbiausias ir visus klausimus apibendrinantis klausimas: ar bendruomenės sugeba burtis ir tarpusavyje susitarti?
XXI amžiuje įvyko ir dar vienas svarbus virsmas – vis labiau įsišaknija mokymosi visą gyvenimą koncepcija.
„Tai švietimas ir įgūdžiai ateičiai, – kalbėjo V. Targamadzė ir pabrėžė, kad mokymosi visą gyvenimą programoje išskiriamos trys transformuojamos kompetencijos. – Naujos vertybės, įtampų ir dilemų suderinimas, atsakomybių prisiėmimas.“
Anot pašnekovės, kompetencijos nėra sudėtingos, tačiau į jas reikia sutalpinti turinį, kuris būtų naudingas ir įgyvendinamas: „Neturime pamiršti, kad turime dirbti lokaliai, o mąstyti globaliai. Taip, tai yra iššūkiai mokytojui, bet jam reikia prisitaikyti. Mums būtina apsibrėžti, kas yra geras mokytojas.“
O kas geriausiai gali atsakyti, kas yra geras mokytojas? Mokytojai, mokiniai, žurnalistai, kultūros ir švietimo darbuotojai, mokslininkai ir kiti susiję asmenys, vardija V. Targamadzė.
VU profesorė teigia, kad tik apsibrėžus, kas yra geras mokytojas, galima pradėti planuoti profesinį augimą. „Šiandien, neturėdami tos apibrėžties, o tik kažkokias abstrakcijas, klaidžiojame“, – įsitikinusi pašnekovė.
Šįmet Metų mokytojais buvo paskelbti pedagogai, kurie pamokų metu pamiršta vadovėlius, neužkrauna mokiniams namų darbų, siekia, kad mokiniai gebėtų ir mąstyti, ir savarankiškai ieškoti informacijos – tai kone pagrindinės savybės, kurias V. Targamadzė įvardija kaip būtinas šiuolaikiniam mokytojui.
Ar galime teigti, kad turime puikių gerų mokytojų pavyzdžių?
„Negalime gero pavyzdžio išplėšti iš konteksto, – teigė V. Targamadzė. – Ugdymas yra gili ir paslaptinga versmė, todėl būtina apsibrėžti, kokių vertybių mes siekiame, ką mes norime ugdyti? Reikia nepamiršti, kad turime ugdyti ir piliečius, ir patriotus. Pasižiūrėkime, ar galime taikyti labai naujoviškus metodus? Jeigu mes nedirbsime pagal mokymosi paradigmą, ar nebus disonanso?“
V. Targamadzė pastebėjo, kad daugelyje mokymo įstaigų šiuo metu svarbiausias dėmesys skiriamas ne mokiniui, o rezultatui.
„Pažiūrėkite į reitingus – jie daugiausia akcentuojami į akademinius pasiekimus. O jei žiūrėsime į „Geros mokyklos koncepciją“, ten yra trys ugdymo metodų sandai: mokinio branda, pažanga ir pasiekimai, – įvardijo VU profesorė. – O šiandien visa tai nukreipta į akademinius pasiekimus. Tačiau net nėra aišku, kokie jie turi būti.
V. Targamadzė be užuolankų klausė: „Kaip mes galime siekti ugdymo rezultatų, jei iš tikrųjų jų neapsibrėžiame? Mes turime suprasti, kokie yra ugdymo rezultatai. Manau, kad gero mokytojo samprata koreliuos su ugdymo rezultatu.“
Ugdymo įstaigų reitingai dažnai sudaromi atsižvelgiant į mokinių pasiekimus, tačiau VU profesorė pastebi, kad toks sulyginimas dažnai nėra teisingas.
„Mokytoją žeminti pagal akademinius pasiekimus yra neetiška. Juk kiekvienas mes esame skirtingi. Ne kiekvienas gali pasiekti gerų rezultatų matematikoje, tačiau juk gali būti puikus mokytojo įdirbis, kad vaikai yra mokykloje, kad jie daro pažangą, o gal po metų ar dvejų jie pasivys ir kitus. Nepamirškime, kad yra ir pedagogiškai, ir socialiai apleistų vaikų“, – kalbėjo V. Targamadzė.
Anot jos, kiekvienas vaikas yra dovana.
„Mokytojai turi skatinti vaikus, kad jie siektų sėkmės. Tik tada, kai jie iš tikrųjų norės eiti į mokyklą, sustiprės ir bendri rezultatai“, – įsitikinusi V. Targamadzė.
Dairytis į kitų šalių pavyzdžius reikia atsakingai
Viešoje erdvėje dažnai pasigirsta nuomonių, kad turėtume sekti danų, norvegų ar švedų pėdomis. Ar tai teisinga?
„Šie pavyzdžiai yra analizuotini, galime paimti tai, kas mums tinkama. Bet tam, kad paimtume tai, kas mums tinkama, turime gebėti projektuoti savo švietimo sistemoje ir ugdymo procese. Svarbu sisteminis, procesinis ir situacinis požiūris“, – vardijo pašnekovė.
Pasak V. Targamadzės, negalima aklai ištraukti pavyzdį iš visos sistemos ir juo sekti.
„Nepamirškime, koks yra mūsų švietimo administravimo modelis – pagalba kontroliuojant. O jei mes pažiūrėsime į tas šalis, iš kurių norisi perimti patirtį, ten sistema grindžiama kitomis atsakomybėmis, ten yra daugiau laisvės, – teigė V. Targamadzė. – Negalime kai kurių dalykų permesti iš vienos sistemos į kitą, tai pavojinga. O neanalizuodami ir neprojektuodami savo sistemos perspektyvų galime padaryti daugiau žalos nei naudos.“
Tačiau bandymų pritaikyti vieną ar kitą pavyzdį būta. Tai V. Targamadzė vadina blogu pavyzdžiu, kai mokytojai tieisog „tampomi tai į vieną, tai į kitą pusę“.
Mokytojai netyli – jie vis garsiau kalba apie ilgas ir sunkias darbo valandas, atsakomybes ir nedidelį atlyginimą. Ar pilnesnė pedagogų piniginė turėtų įtakos gero mokytojo sampratai?
„Turėtų, bet esminis mokytojo, kaip ir gydytojo ar dvasininko išskirtinumas – pašaukimas, – įvardijo V. Targamadzė. – Mokytojai yra nuo Dievo. Kaip ir daugelį kitų profesijų atstovų, taip ir mokytojus galima skirstyti į nuo Dievo ir neduok Dieve.“
„2011 metais priimtame Švietimo įstatyme yra tobulintinų dalykų: ten mokytojas įvardytas kaip paslaugos tiekėjas, o mokinys – gavėjas. Taip neturėtų būti. Ugdymo procese mokytojai ir mokiniai turi tapti lygiaverčiais dalyviais“, – kalbėjo V. Targamadzė.
Šis klausimas, kas yra geras mokytojas, vis dar nėra atsakytas, todėl V. Targamadzė kviečia į diskusiją, kurioje į šį klausimą bandys atsakyti mokiniai, mokytojai ir su ugdymo procesu susiję asmenys.
„Mokykla yra ledkalnis. Viršuje yra matomi dalykai, kurie surašomi ir reglamentuojami, o apačioje yra mokyklinis gyvenimas, kuris priklauso nuo bendruomenės, mokinių ir tėvų“, – vardijo V. Targamadzė, kurios inicijuojamoje diskusijoje savo nuomones reikš Austėja Landsbergienė, Paulius Baltokas, Virginija Birenienė Virginijus Savukynas, Audrius Rakauskas ir aštuntokas Jokūbas.
Švietimo ateities forumo diskusija vyks birželio 16-ąją, Vilniaus kolegijoje.
Antradienį savo gimtosios kalbos brandos egzaminą laikys lenkai, rusai ir baltarusiai.
Šį egzaminą pasirinkę laikyti abiturientai per balandį ir gegužę išlaikė kalbėjimo dalį, o antradienį bus atliekamos teksto suvokimo ir teksto kūrimo užduotys. Šių mokyklinių brandos egzaminų rezultatai turėtų būti skelbiami birželio 25 dieną.
Iš viso laikyti brandos egzaminus šiemet užsiregistravo per 31,6 tūkst. abiturientų ir anksčiau mokyklas baigusių kandidatų.
Norint gauti brandos atestatą, šiemet reikia išlaikyti privalomą lietuvių kalbos ir literatūros bei dar vieną pasirinktą brandos egzaminą.
Singapūre atostogaujančiai lietuvių porai vakarienė viename viešbučio bare įsimins ilgam. Kol jie su draugais šnekučiavosi ir grožėjosi atsivėrusiais vaizdais, pro juos praėjo Šiaurės Korėjos lyderis Kim Jong Unas.
Bare kilo lengvas sąmyšis, visi puolė filmuoti, tačiau Kim Jong Unas atrodė ramus, šypsojosi ir kalbėjosi su jį lydinčios delegacijos nariais.
Vaizdo įraše matyti, kad bare buvę žmonės puolė filmuoti Šiaurės Korėjos vadovą, o kažkas minioje pajuokavo: „O Dieve, ar jis laukiasi?“.
Kaip skelbė BNS, Šiaurės Korėjos lyderis Kim Jong Unas pirmadienio vakarą, likus kelioms valandoms iki istorinio susitikimo su JAV prezidentu D. Trumpu, išvyko į naktinę ekskursiją po Singapūrą.
Singapūro užsienio reikalų ministras Vivianas Balakrishnanas nurodė, kad Kim Jong Unas pirmadienio vakarą vietos laiku išvyko į įlankos sodų parką (Gardens by the Bay).
Singapūro diplomatijos vadovas socialiniame tinkle „Facebook“ pasidalijo savo ir Šiaurės Korėjos lyderio nuotrauka iš to parko.
Pietų Korėjos žiniasklaida nurodė, jog Kim Jong Unas nuvyko ten su savo seserimi Kim Yo Jong ir kitais aukšto rango pareigūnais.
Antradienį Singapūre įvyko D. Trumpo ir Kim Jong Uno susitikimas, per kurį aptarta Pchenjano branduolinės programos ateitis.
Liepos pirmąją dieną Vilniuje Rotušės aikštėje trisdešimt lietuvių bendruomenių iš skirtingų pasaulio šalių kviečia Lietuvos gyventojus susipažinti. Renginiu „Šimtas Lietuvos veidų - sujunkime Lietuvą“ Pasaulio Lietuvių bendruomenė siekia padėti susitikti viso pasaulio lietuviams ir čia gyvenančios tautinėms mažumomis. Kartu Rotušėje ir jos prieigose vyks pasaulio lietuvių meno kūrėjų paroda ir koncertas.
Anot renginio koordinatorės, Vengrijos lietuvių bendruomenės atstovės Jurgos Gailiūtės, pirmą kartą paviljonų miestelyje niekas nieko nepardavinės, o bus dalinamasi lietuvybės, tautinių mažumų tapatybės, puoselėjimo pasaulyje patirtimi, mezgami ryšiai, bus keičiamasi patirtimi garsinant Lietuvos vardą pasaulyje.
„Mes dažnai kalbame apie takoskyrą „mes, likę Lietuvoje“ ir „jie, išvažiavusieji“, norime, kad tas skirstymas išnyktų. Lietuviai - plačiai išsibarsčiusi tauta ir šiandien nesunkiai galime palaikyti ryšius, pažinti vieni kitus ir liepos pirmąją turime puikią progą - susitikti su lietuviais, gyvenančiais svetur. Ko gero, pirmą kartą turėsime kitokį - ypatingą paviljonų miestelį, kuriame nebus prekiaujama, o bus pristatomi lietuvių pasiekimai pasaulyje, dalinamasi pažintimis ir kontaktais. Nebėra „mes“ ir „jie“, yra tik Pasaulio Lietuva“, - sako J. Gailiūtė.
Anot jos, norėdama atkreipti dėmesį į takoskyrą tarp išvažiavusių ir likusių Lietuvoje, PLB pradėjo akciją socialiniuose tinkluose #SujunkimeLietuva, kur dalinamasi labai skirtingomis pasaulio lietuvių istorijomis.
„Įrodyta, kad labiau pažįstami žmonės ir procesai - mažiau baugūs. Šia akcija norime atskleisti, kiek skirtingų migracijos istorijų būna ir kiek daug Lietuvą mylinčių žmonių yra pasaulyje. Todėl norime pakviesti visus lietuvius ir Lietuvos gyventojus prisijungti prie šios akcijos ir socialiniuose tinkluose su grotažyme #SujunkimeLietuva dalintis savo istorijomis, kas jiems yra Lietuva ir kur jos yra pasaulyje“, - sako J. Gailiūtė.
Tautinių mažumų departamento direktorės Vidos Montvydaitės teigimu, Lietuvos tautinės bendrijos yra neatsiejama Lietuvos visuomenės, jos istorijos ir kultūros dalis, o apsikeitimas unikalia patirtimi saugojant savo tapatumą gyvenant ne savo kilmės šalyje bus labai naudinga tiek iš viso pasaulio suvažiavusiems lietuviams, tiek Lietuvoje gyvenančioms tautinėms mažumoms.
„Šiuolaikiniame pasaulyje, kai sienos tarp valstybių tampa virtualiomis ir atlieka formalų vaidmenį, kinta ir pati nacionalinės valstybės idėja. Neprivalai būti lietuviu arba gyventi Lietuvoje tam, kad Lietuvą laikytum savo Tėvyne. Todėl šiandien susiduriame net su tokiomis situacijomis, kai užsienyje gyvenantys lietuviai puoselėja tradicijas arba vartoja žodžius, atėjusius į jų kultūrą iš kitų tautų arba kultūrų, tačiau jie patys net nesumąsto apie tai. Tuo mūsų Lietuva yra unikali – amžiais besiformavęs kultūrinis ir tautinis daugiasluoksniškumas tapo mūsų išskirtiniu bruožu, kurį mes norime pademonstruoti visam pasauliui“, – sako V. Montvydaitė.
Rotušėje veiks pasaulio lietuvių meno paroda
Atkurtos Lietuvos 100-mečio minėjimas paskatino Pasaulio lietuvių bendruomenę surengti ir išskirtinę pasaulio lietuvių meninės kūrybos šventę. Praėjus 30 metų po pirmosios Lietuvos dailės muziejaus, kartu su kitomis institucijomis 1988 m. surengtos pirmosios Lietuvių išeivijos dailininkų kūrybos parodos, šiais metais PLB sukviečia 54 menininkus iš 19 pasaulio šalių savo brandžiausiais kūrybos darbais papuošti Vilniaus rotušę liepos 1-11 d.
„Parodai „Pasaulio Lietuva: kūrybos horizontai“ atrinkti menininkai ne vienas yra gerai pažįstami ir vertinami savo gyvenamoje šalyje, yra daugkartiniai tarptautinių parodų dalyviai. Daugiau nei puse jų atvyks į parodos atidarymą liepos 1 d.“, - sako parodos koordinatorė, PLB Kultūros komisijos pirmininkė Jūratė Caspersen.
Anot jos, net trys dailininkai, dalyvavę pirmojoje išeivijos parodoje prieš tris dešimtmečius, su savo darbais dalyvaus ir šiemet. Parodos kuratorės - Lietuvos dailės muziejaus dailėtyrininkės Ilona Mažeikienė ir Regina Urbonienė.
Vainikuos Andriaus Mamontovo muzika ir sulėktuvės
Rotušės aikštės scenoje vyks pasaulio lietuvių bendruomenių ir Lietuvos tautinių bendrijų meno kolektyvų koncertiniai pasirodymai.
Jungtinės Karalystės (JK) valdantieji artimiausiu metu turėtų sušvelninti apribojimus kvalifikuotai darbo jėgai iš užsienio.
Tai daryti vyriausybę verčia padėtis nacionalinėje sveikatos tarnyboje (NHS), kuri dėl šiuo metu galiojančių apribojimų buvo priversta atsisakyti papildomos darbo jėgos, kurios jai taip trūksta ir dėl to kenčia pacientai.
Dėl minėtų imigracijos apribojimų per kelis šių metų mėnesius JK negalėjo įsidarbinti apie 1,5 tūkst. medikų iš užsienio – valstybių už Europos ekonominės bendrijos ribų.
Sekmadienį už imigracijos kontrolę atsakingos vidaus reikalų ministerijos vadovas Sajidas Javidas patikino sieksiantis, kad apribojimai būtų peržvelgti, o medikams iš užsienio artimoje ateityje būtų išduota daugiau vizų nei dabar.
Mažinant reikalavimus medikams, žadama peržiūrėti ir visą migracijos politiką: dėl siekio sukurti „nepalankią aplinką“ nelegaliems imigrantams iki šiol jau nukentėjo tūkstančiai niekuo dėtų užsieniečių, kurie šiuo metu gyvena JK.
Aplinkiniai nuolat kartojo, kad italas lakūnas nieko gera nežada – bus narcizas, nedidelis melagis ir mergišius, kuris linksminsis su stiuardesėmis, LRT TELEVIZIJOS laidai „Emigrantai“ pasakoja lietuvė Vitalija Potapovaitė. Vis dėlto dėl meilės ji pasiryžo palikti gimtąją šalį ir sėkmingą karjerą.
Nors anksčiau ji nemanė, kad kada nors paliks gimtąją Lietuvą, gyvenimas pasisuko kitaip. Apsispręsti išvykti Vitaliją privertė meilė italui, keleivinių lėktuvų lakūnui Lukai Lorenzo, su kuriuo susipažino gimtajame Vilniuje. „Supratau, kad tai mano gyvenimo žmogus, todėl negaliu jo paleisti“, – sako mergina.
Vitalijos ir Lukos pažintis užsimezgė bendrų draugų dėka. Pasak merginos tai tikrai nebuvo meilė iš pirmo žvilgsnio: „Per pirmą pasimatymą jis kalbėjo tik apie save. Net jei užduodavo man klausimą, pats jį ir atsakydavo. Bėgant laikui atsirado tarpusavio ryšys ir supratau, kad jis man patinka labiau nei draugas.“
Apie italus Vitalija buvo girdėjusi daug negerų dalykų. Pavyzdžiui, kad jie nepataisomi narcizai, mergišiai, negalintys nesidairyti į visas aplinkui, nedideli melagiai. Tačiau, pasak lietuvės, jos mylimasis – netipinis italas. Galbūt tai ir privertė į šį vyrą pažvelgti kitaip. Ji labai greitai pajuto, kad nori būti su juo, kurti rimtus santykius. Netrukus gimė didelė meilė.
„Buvau patyrusi traumą ir apie du mėnesius turėjau kuo mažiau judėti, o geriausia visą laiką gulėti. Buvo sudėtinga. Tačiau tai tapo proga mums apsigyventi drauge“, – prisimena mergina.
Atrado būdą puoselėti santykius per atstumą
Netrukus poros santykiai patyrė pirmąjį išbandymą. Pilotuoti lėktuvų kylančių iš Vilniaus oro uosto į mūsų šalį atvykęs vyras netrukus buvo priverstas palikti Lietuvą.
„Metus pragyvenęs Lietuvoje jis sulaukė pasiūlymo dirbti Vokietijoje. Po ilgų svarstymų nusprendėme, kad jis važiuos dirbti, o aš grįžau gyventi pas tėvus. Lukai išvykus, maždaug kas pusantro mėnesio vykdavau jo aplankyti. Drauge praleisdavome kelias dienas ar savaitgalį ir taip bandėme išlaikyti mūsų ryšį“, – pasakoja lietuvė.
Draugystė per atstumą – tikras iššūkis, kurį ištveria labai nedaug porų. Reikalingas ne tik pasitikėjimas vienas kitu, bet ir didžiulė kantrybė. Daug kam dingsta aistra, atšąla santykiai, nebelieka nieko bendro. Kad taip nenutiktų, reikia nuolatos stengtis, sako Vitalija.
Anot jos, iš pradžių buvo sudėtinga, tačiau laikui bėgant atsirado pasitikėjimas vienas kitu. Nors daug kas tuo metu kartojo, kad Vitalija ruoštųsi blogiausiam, įspėdavo ją, kad lakūnai nekantrūs ir dažnai paslysta ne kur kitur, o būtent savo darbo vietoje. Labai dažni tarnybiniai romanai su stiuardesėmis.
Svarbiausia, sako Vitalija, Luka pats vienu savo poelgiu įrodė, kad į šiuos santykius žiūri rimtai. Nuvedė ją parodyti savo tėvams, italams šis žingsnis itin atsakingas.
„Vėliau sužinojau, kad jo mama kažkada įspėjo Luką – atvesti namo tik tą vienintelę. Aš su jo tėvais susipažinau po trijų mėnesių draugystės ir buvau pirmoji, kurią pristatė šeimai“, – šypsosi Vitalija.
Metus lietuvė ir italas gyveno atskirai. Abu labai stengėsi visais įmanomais būdais palaikyti kuo artimesnį ryšį. Paprašyta išduoti receptą, kaip tai pavyko, Vitalija sako, kad aistras jie kurstė kartu keliaudami.
Emigrantė sako supratusi, kad italai labai atsakingai žiūri į santykius. Jie neskuba, visai ne todėl, kad nemyli ar abejoja santykiais, o todėl, kad moterims nori suteikti geriausias sąlygas. Ir jeigu nėra tam tinkamai pasiruošę – rimtą žingsnį gali atidėlioti.
Sukniausia, pasak Vitalijos, būdavo tada, kai ji norėdavau persikraustyti į Vokietiją, kad galėtų daugiau laiko praleisti su Luka, o jis merginą atkalbinėdavo teigdamas, jog negali jai nieko pažadėti. Tik tada, kai jis susirado nuolatinį darbą Milane, pasiūlė Vitalijai vėl apsigyventi kartu.
Apsispręsti išvykti gyventi į Italiją reikėjo greitai, bet Vitalija sako, net neabejojusi, kad renkasi teisingą kelią: „Buvau įsitikinusi, kad tai žmogus, su kuriuo aš noriu būti, tad išvykau. Lietuva – puiki šalis, čia kiekvienas turi daug galimybių. Tik reikia mokėti jomis pasinaudoti. Man ten tikrai sekėsi, galėjau daug nuveikti ir nemažai pasiekti, tačiau pati to atsisakiau.“
Prieš pat kelionę Vitalijai buvo pasiūlytas paaukštinimas, tačiau ir jis nesustabdė merginos. Pamojavusi draugams, šeimai, ir atsisakiusi darbo viename didžiausių bankų Lietuvoje, Vitalija susikrovė lagaminus ir atvertė naują gyvenimo lapą.
„Kitiems buvo baisiau, nei man pačiai. Daug kas bandė mane atkalbėti. Tačiau ne iš karto supratau, ką padariau. Vis dėlto, esu rami dėl savo sprendimo “, – įsitikinusi ji.
Vitalija sako didelio šoko nepatyrusi, vis dėlto italų kultūra, jų kulinarija ir daug kitų dalykų lietuviams yra puikiai pažįstami. Ir ji pati stengėsi nusiteikti taip, lyg nieko išskirtinio gyvenime nebūtų nutikę, tarsi būtų persikėlusi gyventi į kitą Lietuvos miestą: „Gerai čia jaučiuosi, o dar draugai pajuokauja, kad kitaip ir būti negali – tai užkoduota mano varde. Vitalija – Italija.“
Netiesa, kad užsieniečiai svetimoje šalyje gali įsidarbinti tik padavėjais ar pardavėjais – įsitikinusi Vitalija. Ji sako, kad viskas priklauso nuo paties žmogaus, nuo jo norų ir gebėjimų. Jeigu tik ieškosi svajonių darbo – svajonių darbą ir gausi, jeigu tavo tikslas tik aptarnavimo sritis – joje ir būsi.
„Įsidarbinau banko sektoriuje, panašiai kaip ir Lietuvoje. Vis dėlto darbo kultūra čia skiriasi – italai nespėja įsivažiuoti į darbus, o jau pavargsta ir nuolat daro kavos pertraukėles“, – laidai „Emigrantai“ pasakoja lietuvė.
Po vienu stogu gyvena skirtingus gyvenimus
Prie pat tarptautinio Malpensos oro uosto esantis Galaratės miestelis, kuriame dabar gyvena lietuvė, vadinamas lakūnų ir jų žmonų miesteliu. Galaratė labai skiriasi nuo įprastos Italijos provincijos, čia kur kas daugiau nuolat gyvenančių užsieniečių, daugelyje įstaigų netgi galima susikalbėti angliškai.
Vitalija neneigia, kad būti lakūno antrąja puse gana sudėtinga ir tikrai ne kiekvienai pakeliama. „Yra labai sunku. Kartais būna savaičių, kai gyvendami kartu, visai nebendraujame, nes mūsų darbo grafikai ganėtinai skirtingi. Tenka prisitaikyti prie jo gyvenimo būdo ir nemanyti, kad gali būti princesė, kuri tikisi, kad aplink ją šokinės“, – sako ji.
Ji stengiasi niekada nepriekaištauti savo mylimajam, ir užuot bandžiusi ką nors keisti, pati prisitaiko prie esamų sąlygų.
Nors gyvename labai skirtingus gyvenimus, mokame vienas prie kito prisiderinti, esame puiki pora – įsitikinusi Vitalija. Todėl išgirdusi pasiūlymą tekėti, ji neišsigando ir iškarto pasakė „taip“.
Turės lietuvišką pavardę ir lietuvišką svajonę
Kadangi Luka kuklus, pasiūlymo tapti žmona lietuvė sulaukė savo namuose, be didelių staigmenų ar ištaigingų vakarienių restorane.
„Tiesiog manau, kad jei esi įsitikinęs savo jausmais, nėra ko laukti. Teko šiek tiek padirbėti, kad tai įvyktų – kasdien truputį pajuokaudavau apie sužadėtuves ar žiedelį“, – juokiasi Vitalija.
Įspūdingos pinigų sumos vestuvėms neprireiks – sako lietuvė. Ji su mylimuoju nori kuklios šventės, tik patiems geriausiems draugams ir šeimos nariams. Todėl vestuvių ilgai laukti nereikės – jos įvyks jau šiemet.
Ištekėjusi dvidešimt aštuonerių V. Patapovaitė liks su ta pačia, mergautine pavarde. Italijoje taip įprasta, nors lietuvaitei tai nelabai patinka: „Norėjau pakeisti pavardę, man jo pavardė patinka. Tačiau Italijos moterys kovodamos už savo teises ir laisves pasiekė, kad moteris ir norėdama legaliai vyro pavardės turėti negali.“
Nors daug kas Italiją pavadintų svajonių šalimi, Vitalija vis dėlto svajoja grįžti gyventi į tėvynę. „Išvažiavusi tik dar labiau pamilau Lietuvą“, – sako ji.
„Šiuo metu Luka norėtų sugrįžti į savo gimtąjį miestą ir ten kurį laiką pagyventi. Tada jam sakau, kad Italijoje vasaros itin karštos, o Lietuvoje tuo metu būna labai gera ir gaivu. Taigi, kol kas pasisekė išsiderėti, kad ateityje galėsime pusmetį gyventi Italijoje, pusmetį – Lietuvoje“, – laidai „Emigrantai“ pasakoja mergina.
Kažkada svėręs tiek, kiek trys suaugę vyrai, Algirdas Liebus džiaugiasi, kad šiandien jo svoris – 130 kilogramų, ir vadina save laimingiausiu pasaulio žmogumi. Vos per kelis mėnesius jam pavyko sutaupyti išsvajotai operacijai, nes akimirksniu pelnė darbdavių palankumą ir sunkiu darbu įrodė, kad yra vertas daugiau nei dauguma jo kolegų. Pasakojimas apie Algirdą – LRT televizijos laidoje „Emigrantai“.
Šiandien emigrantas mėgsta linksmintis, gražiai rengtis ir fotografuotis. O štai iš laikų, kai buvo keliasdešimt kilogramų sunkesnis, išliko tik viena nuotrauka. Nieko nuostabaus – kaip gi norėsi pozuoti nuotraukoms, kai sveri beveik tiek, kiek trys suaugę vyrai.
„Sunku vaikščioti, visi skriaudžia, tyčiojasi. Dabar gal kiek juokas ima ir nesuprantu, kodėl paauglystėje viską imdavau į širdį ir taip jautriai reaguodavau, – svarsto Algirdas. Visi jo klasės draugai žinojo, kad vaikinas buvo patekęs į avariją, po kurios ir pradėjo augti svoris. Tačiau, jaunuolio teigimu, supratimo nesulaukdavo, o sunkiausias gyvenimo etapas prasidėjo iš Klaipėdos persikrausčius į Kretingą.
„Vaikai – žiaurūs“, – teigia Algirdas, prisimindamas mokyklą Kretingoje. Tačiau dabar pašnekovas tikina užsiauginęs tokią storą odą, kad jo įžeisti – tiesiog nebeįmanoma: „Ne mažiau žiaurūs ir suaugusieji, jie taip pat negailėdavo karčių žodžių. Dažniausiai išgirdęs aplinkinių komentarus nuleisdavau galvą, tačiau turėjau aršią mamą, kuri galvos nenuleisdavo ir stengdavosi apginti. Taip ir augau.“
Kartu su savimi nešiotis beveik du šimtus kilogramų buvo sunku ne tik morališkai. Dar būdamas labai jaunas Algirdas kentė skausmus, būdingus gerokai už save vyresniems žmonėms.
„Būdamas penkiolikos jau turėjau stuburo išvaržą. Kankino skausmai, teko gydytis ligoninėse, laikytis dietų. Su varginančiais skausmais kovoti nepadėjo ir vaistai, tad galiausiai tiesiog susitaikiau. Tuo metu dirbau padavėju, tad tekdavo dantis sukandus darbuotis. Nepaisant to, niekada neužsisėdėdavau namuose ir stengdavausi kuo daugiau judėti: vaikščioti, laipioti laiptais ir panašiai. Po poros metų mano tėvai atidarė savo kavinę ir pradėjau dirbti pas juos“, – pasakoja lietuvis.
Algirdas – vienas jaunesnių žmonių Lietuvoje, kuriam buvo atlikta skrandžio mažinimo operacija, po kurios iš 190 kilogramų labai greitai liko vos 110. Tai buvo vienintelis pasirinkimas. Lig tol nuo vaikystėje patirtos traumos pradėjusio augti svorio nesustabdė jokie vaistai.
Pasak vaikino, Lietuvoje buvo atsiradę vaistai, kurie nebuvo išbandyti: „Tėvai tikėjosi, kad vaistai man padės numesti svorio, tad pasirašė dokumentus, reiškiančius, jog tapau savotišku bandymų triušiu. Tačiau ir tai nepadėjo, teko kęsti įvairius šalutinius poveikius, kurie buvo ganėtinai žiaurūs.“
Drauge su kilogramais nukrito rūpesčių našta
Šešiolikmečiui operaciją atliko išimties tvarka. Ir pokyčiai pasimatė labai greitai. Per pirmą mėnesį jis numetė apie 10 kilogramų. Vaikinui teko valgyti maltą maistą, atsisakyti druskos.
Kai pradėjo kristi svoris, jis pradėjo sportuoti, tapo tinklinio komandos nariu. A. Liebus džiaugiasi, kad vyresni moksleiviai jį labai palaikė, daug padėjo.
Algirdas sako, kad palengvėjo ne tik kūnas, bet ir visas gyvenimas. Iki 110 kilogramų sulysęs vaikinas pagaliau galėjo gyventi taip, kaip bendraamžiai, be to, buvo jau išmokęs, kas benutiktų, pastovėti už save: „Įgijau pasitikėjimo, nebenusileisdavau, o jei kas sumanydavo mane nuskriausti, gaudavo atgal.“ Vėliau vaikinas pradėjo mokytis virėjo amato Klaipėdoje. Nors tada jis svėrė 110 kilogramų, daugeliui jis vis tiek atrodė per stambus.
Po drabužiais Algirdas jau atrodė neblogai. Tačiau prie kitų žmonių nusivilti marškinių nedrįsdavo. Oda, laikiusi tuos 80 kilogramų svorio, jo atsikračius, kabėjo kaip didžiulis maišas.
Odos pertekliaus chirurginiam šalinimui reikėjo kelių tūkstančių eurų, kurių lietuvis neturėjo. Taigi vienas iš jo tikslų, atvykus dirbti į Nyderlandus, buvo susitaupyti pinigų plastinei operacijai. Emigrantas neatsidžiaugia, kad čia jam neteko nei ravėti tulpių, nei lenkti nugaros mėsos ar daržovių apdirbimo fabrikuose. Nuo mažens Algirdas turi aistrą kulinarijai, ir jeigu ne tokio darbo patirtis Lietuvoje ir kitose šalyse, operacijai taupyti būtų tekę daug ilgiau.
„Pamenu, jei mokykloje reikėdavo parašyti kokią nors pasakėlių ar juokų knygelę, aš rašydavau receptų knygą ir ją iliustruodavau paveikslėliais. Mano šeimoje nemažai kulinarų, tad nenuostabu, kad ir mane tai domino“, – sako A. Liebus.
Tačiau artimieji nenorėjo, kad Algirdas taptų virėju. Vis grasindavo, kad teks dirbti daug, o uždirbti ne kažin ką, bet jaunas vyras buvo užsispyręs – jis nieko kito nenorėjo veikti, tik stovėti prie puodų. Iš pradžių tai darė Lietuvoje, o paskui nusprendė pabandyti užsienyje. Vienas išsiųstas CV – ir Algirdas atsidūrė Nyderlanduose.
Jis juokauja, kad jo gyvenimo aprašymas primena knygą – darbo vietų jo biografijoje tikrai nemažai. „Dar būdamas Lietuvoje į tolimąją Olandiją išsiunčiau savo CV. Po kelių valandų man paskambino ir paklausė, kada galiu pradėti dirbti. Pasakiau, jog po kelių dienų galiu atskristi ir darbdaviai pasisiūlė mane pasitikti oro uoste. Taigi susikroviau daiktus ir drauge su tėvu išvykome“, – pasakoja vaikinas.
Dėl spontaniškai priimto sprendimo naujasis emigrantas pasigailėjo iš karto, nes atvykus į darbo vietą Algirdą nukratė šiurpas: gyvenamosios patalpos jam priminė fermas tundroje, kambarį reikėjo dalintis su kolega, artimiausia parduotuvė buvo už dešimties kilometrų. „Iškart paskambinau tėvui ir pasakiau, kad mane pasiimtų. Porą dienų pabuvau su šeima, o pirmadienį nuėjau į darbą. Tai buvo milžiniškas 18 ar 20 aukštų viešbutis ir jame įsikūręs vienas didžiausių Olandijos restoranų“, – prisimena lietuvis.
Vaikinas sako, kad yra įpratęs dirbti taip, kaip mokė mama – nesvarbu, kaip pavargsi ir kiek užtruksi, svarbiausia viską atlikti tobulai. Lietuvis pradėjo gaminti, ir gamino jis taip, kad sužavėjo visus.
„Tik atlyginimas buvo labai mažas, – sako Algirdas. – Gaudavau vos 1000 eurų. Nemažą sumą tekdavo atseikėti agentūrai ir sumokėti už nuomą, nors agentūros nuomojamose patalpose net negyvenau. Kadangi netenkino gyvenimo sąlygos, buvau įsikūręs pas tėtį. Pradėjau galvoti, kad metas grįžti į Lietuvą, nes ir tėvynėje galiu rasti darbą, už kurį mokama 1000 eurų alga.“
Darbdaviai, sužinoję apie vaikino planus, jo paleisti nenorėjo. Užteko vos trijų savaičių, kad aplinkiniai pastebėtų Algirdo darbštumą ir talentą. Rezultatas – tiesioginis kontraktas su viešbučiu ir daug didesnis atlyginimas.
„Matyt, esu aukso grynuolis. Mano bendradarbiams geriau nežinoti, kiek uždirbu“, – nesikuklina lietuvis. Be to, vaikinas įsitikinęs, kad tai dar ne pabaiga – jo atlyginimas tikrai kils.
Pusantrų metų viešbutyje virėju dirbantis lietuvis sako, kad būtent ši specialybė Olandijoje labai paklausi. Dirbti priima net žmones, neturinčius pakankamai patirties, nes tiesiog nebėra ką daryti. Ir pats Algirdas jaučiasi drąsiai – jeigu kas nepatiks, tuojau pat išeis iš darbo, nes žino, kad kitą susirasti bus labai lengva.
„Mano kolegos pervertina savo jėgas, nors iš tiesų jie nė velnio nemoka. Nuolat reikia kontroliuoti jų darbus. Gal ir aš nesu superšefas, yra kur patobulėti, bet man sekasi kur kas geriau nei kitiems, – savo sėkme džiaugiasi emigrantas. – Norėjau ir tautiečių surasti, tačiau jie šiam darbui turi per mažai patirties. Be to, darbdaviai virtuvėje nori matyti vyrus. Moterys dirba tik šaltoje mūsų restorano virtuvėje, kur gamina salotas ar desertus. Kitur joms būtų per sunku. Pamačiusios, kaip mes dirbame, jos ir pačios pas mus nesiveržia.“
Gyvenimo svajonei uždirbo per kelis mėnesius
Trys mėnesiai. Per tiek laiko su nedidele tėvų pagalba Algirdas sutaupė operacijai, apie kurią ilgai svajojo, po kurios palengvėjo dar keturiais kilogramais – tiek odos jam nupjovė Vilniaus chirurgai. Su kelione į Lietuvą ir atgal Algirdui ir padėjusiems tėvams operacija kainavo apie 4000 eurų. Tik, deja, tai dar nebuvo visų vargų dėl svorio pabaiga.
Odos šalinimo ar tempimo operacijos paprastai trunka nuo 2 iki 6 valandų. Atlikus pjūvius, oda ir poodžio riebalų sluoksnis atskiriami nuo žemiau esančių audinių. Dažnai kartu atliekama pilvo raumenų plastika juos suartinant tarpusavyje. Pašalinus odos ir poodžio riebalų sluoksnio perteklių, oda gerai priglunda prie žemiau esančių audinių. Taigi, nors ši operacija skirta grožiui, tai rimta intervencija, po kurios juntami stiprūs skausmai, pasakoja emigrantas.
„Pamenu, atsibudus po operacijos kamavo žiaurūs skausmai. Gydytojai nuolat leido nuskausminamuosius, tačiau vis tiek atrodė, kad ant manęs sėdi dramblys“, - nemaloniais prisiminimais dalijasi jaunuolis.
Tačiau nors ir labai skaudėjo, Algirdas sako vis tiek mokėjęs iš savęs pasijuokti. Jis stengėsi mažiau inkšti ir labiau džiaugtis tuo, kad pagaliau jo svajonė išsipildė: „Nors buvau suvaržytas skausmų, praėjus 9 dienoms po operacijos dalyvavau vestuvėse, buvau piršlys. Gydytojas už galvos susiėmęs kartojo: „Ką tu darai?“ Tačiau manęs tai nesustabdė.“
Algirdas – atviras. Nuėmus tvarsčius rezultatas nebuvo visiškai toks, kokio tikėjosi, bet vis tiek – po operacijos emigranto spinta tiesiog lūžta nuo drabužių – nes pagaliau jis gali rasti kelnių, į kurias sutelpa jo pilvas. „Turiu pirkimo maniją“, – laidai „Emigrantai“ pasakoja pašnekovas.
Į Lietuvą Algirdas kol kas vykti neketina. Jo tikslas – virtuvės šefo vieta kuriame nors Olandijos restorane. O kada nors gal restoraną turės ir nuosavą – juk tik prastas šefas gali apie tai nesvajoti.
Laida „Emigrantai“ – antradieniais, 19:30 val., per LRT televiziją.
Keleivinio lėktuvo salonas – vieta, kurioje bilietą įsigijęs keleivis tikisi bent elementarios tvarkos, bet realybė ne visuomet atitinka žmonių lūkesčius. Niekas negali reguliuoti, kaip turi būti tvarkomasi orlaivio viduje, tai priklauso ne tik nuo vežėjo požiūrio į keleivius, bet ir kitų aplinkybių.
Į „Tiesos“ redakciją kreipėsi skaitytojai ir papasakojo apie nemalonią patirtį: jie tikina, kad Lietuvą ir Jungtinę Karalystę (JK) jungiančių pigių skrydžių bendrovės lėktuvuose pasijuto tarsi prie atliekų konteinerių. Pasipiktinę keleiviai teigė, kad tai tęstis negali.
Vežėjas nuo komentarų susilaikė, o civilinės aviacijos kontrolieriai teigė, kad tarptautiniai teisės aktai bendroves tik iš dalies įpareigoja laikytis tam tikros tvarkos, visa kita priklauso nuo jos pačios noro ir galimybių palaikyti švarą lėktuvuose.
Asmeninės keleivių patirtys, sumišusios su emocijomis, po pasaulį skleidžia kalbas apie dienomis ar net savaitėmis netvarkomus lėktuvų salonus, kurie greičiau primena kiaulides nei patogias sąlygas keliauti.
Šešerius metus nuolat tarp Kauno ir Londono skraidanti Austėja (vardas pakeistas, tikras vardas ir pavardė redakcijai žinomi – aut. past.) pasakojo, kad iki šiol galėjo pakęsti esančią netvarką, tačiau po pastarųjų skrydžių jos kantrybė trūko ir moteris nutarė netylėti.
Prieš kelias savaites ji į JK sostinę išsiruošė su draugais, kurie iki tol nebuvo matę Londono. Kelionė į niekada nemiegantį miestą prasidėjo ir vyko sklandžiai, patikros ilgai laukti nereikėjo, aptarnaujantis personalas buvo malonus, tačiau viskas pasikeitė tą akimirką, kai draugai įlipo į lėktuvą.
„Ant praėjimo tako aiškiai buvo matyti numesti tušti vandens buteliukai, saldainių popierėliai. Keista, kad to niekas nepastebėjo, ypač lėktuvo įgula, stiuardesės, kurios prieš įlaipindamos keleivius turėtų patikrinti saloną“, – nemaloniais įspūdžiais dalijosi keleivė.
Moteris sakė, kad šios šiukšlės ant tako mėtėsi beveik pusę skrydžio, kažkieno buvo paspirtos, už jų užkliuvo įgulos vežimėlis. Tik tada jos buvo surinktos ir išmestos.
Austėją nustebino ne tik tai, kad lėktuvas buvo akivaizdžiai netvarkytas, bet ir įgulos atsainumas. Jai susidarė įspūdis, kad pačioms stiuardesėms nelabai patinka jų darbas.
Nors buvo vidurdienis ir lėktuvas vykdė ne pirmą skrydį, atrodė, kad įgulai nė motais, kokiomis sąlygomis skraidinami keleiviai. Šį kartą teko kęsti dar didesnę netvarką ir netgi baimintis, kad prie ko nors prisilietus neužsikrėstum pavojingomis ligomis.
„Situacijai pasikartojus nutarėme įamžinti tai, kaip atrodė lėktuvas, „paruoštas“ beveik 3 valandų skrydžiui. Panašu, kad pigių skrydžių bendrovės, stengdamosi užsidirbti kuo daugiau pinigų ir perskraidinti iš vieno miesto į kitą kuo daugiau keleivių, nekreipia dėmesio į teikiamų paslaugų kokybę“, – nuomone dalijosi Austėja.
Ji redakcijai atsiuntė nuotraukų, kuriose matyti trupiniais aplipę ir neaišku, kiek laiko, nevalyti keleivių maistui pasidėti skirti atverčiami padėkliukai.
Ant salono grindų, tarp keleivių kojų mėtėsi galimai prieš kurį laiką valgytų duonos gaminių gabaliukai, keleiviams teko kaip reikiant pasispausti stengiantis neužlipti ant besimėtančių maisto atliekų. Praėjimo takas – nusėtas popieriaus gabaliukais, o šalia Austėjos kojų – neaiškios kilmės purvas.
Moters nuomone, toks šiukšlynas komerciniame lėktuve yra sunkiai suvokiamas ir neatrodo reikalaujantis itin daug pastangų viską sutvarkyti. Esą čia tereikia siurblio ir dezinfekuojančio skysčio paviršiams nuvalyti, tačiau panašu, kad įgula nesivargina po kiekvieno skrydžio atlikti net tokių būtinų elementarių priežiūros veiksmų.
Austėja, kuri keliavo su draugais, itin vertinančiais švarią aplinką, pati nesiryžo klausti aptarnaujančio personalo, kodėl antrą kartą iš eilės tos pačios krypties skrydyje – absoliuti netvarka. Tačiau moters draugas buvo kur kas drąsesnis.
Pasakojama, kad vyras, apžiūrėjęs, kokiame netvarkingame lėktuve sėdi, pasikvietė stiuardesę parodyti, su kokia situacija susidūrė, ir paklausti, kodėl lėktuvas yra nevalytas.
Austėjos teigimu, tokio klausimo sulaukusi įgulos narė akivaizdžiai sutriko ir keleiviui prisipažino, kad stiuardesės beveik niekada nevalo lėktuvų salonų, nes paprasčiausiai nespėja ir jos neturi valytojų, kurie šį darbą atliktų. Jos esą ir taip yra už daug ką atsakingos siekdamos užtikrinti keleivių saugumą, tad švaros klausimas – antraeilis.
Pigius skrydžius organizuojančios bendrovės oficialaus komentaro dėl šios susidariusios nemalonios situacijos gauti nepavyko.
Lietuvos civilinės aviacijos administracijos (CAA) atstovų teigimu, tvarkos privačių skrydžių bendrovių orlaivių salonuose niekas nekontroliuoja, o keleivių pervežimą reglamentuojantys teisės aktai nenumato, kaip dažnai jie privalo būti tvarkomi.
Vis dėlto šioks toks reguliavimas, susijęs su tvarka, egzistuoja.
„Tai dažniausiai priklauso nuo valyvumo, kiekvieno vežėjo noro pasirodyti keleiviams. Lygiai taip pat, kaip ir žmonės, pasikviečiantys svečių, – geri šeimininkai visada apsitvarkys namus. Tokios yra bendros nuostatos.
Yra ir tarptautinis reglamentavimas dėl skrydžių saugumo. Jis numato, kad po kiekvienos kelionės privaloma apžiūrėti lėktuvo saloną, ar jame kas nors nepalikta. Toks patikrinimas privalomas ir prieš kiekvieną skrydį.
„Priklauso ir nuo laiko, kiek lėktuvas užtruks oro uoste. Jeigu po jo nusileidimo ir keleivių išlaipinimo iki kitos kelionės lieka vos keliolika minučių, įgulos nariai tik surinks šiukšles, ir tiek.
Kai laiko lieka daugiau, lėktuvus aptarnaujančių bendrovių, kurios turi valymo įrangą, antžeminis personalas lėktuvo vidų išvalo kruopščiau“, – sakė specialistas.
Anot jo, tokios elementarios tvarkos laikosi visi oro vežėjai, ją gali ignoruoti nebent specifinis oro transportas.
Britų nacionalinio transliuotojo BBC žurnalistė Katia Moskvich teigia, kad švaros lėktuvo salone palaikymas priklauso nuo daugelio aplinkybių: orlaivio tipo, vykdomų skrydžių nuotolių, oro uoste praleidžiamo laiko, vietovės, atvykimo laiko, orų sąlygų.
Taip pat yra tikimybė, kad lėktuvas nusileis oro uoste, kuriame nebus užtektinai aptarnaujančio antžeminio personalo, teikiančio švaros paslaugas, tokiais atvejais tvarka minimaliai pasirūpina įgula.
K. Moskvich teigimu, valytojai daugiausia dėmesio skiria tualetams – vietoms, kuriose bakterijų susikaupimo tikimybė yra didžiausia. Jos taip pat kaupiasi ant rankų atramų, atlenkiamų staliukų, lango uždangų, užpakalinėje sėdynės dalyje esančiose kišenėse.
Kartais lėktuvų salonams atliekamas vadinamasis giluminis valymas, kurio metu naudojama speciali įranga ir cheminės priemonės, jomis kaip reikiant nuvalomi ir dezinfekuojami ne tik paviršiai, bet ir tokios vietos, kaip kondicionieriaus angos.
Tokia procedūra užtrunka apie 5 valandas, o standartinis valymas, priklausomai nuo lėktuvo dydžio, – apie pusvalandį.
Lietuvoje tokias paslaugas teikia bendrovė „Litcargus“. Jos interneto svetainėje nurodoma, kad „nepriekaištingai švarus orlaivio salonas yra vienas svarbiausių aviakompanijos įvaizdžio aspektų, todėl teikiame pačias įvairiausias komercinio valymo paslaugas – pradedant nuo greito sustojimo valymo („pitstop“) iki viso sutartinio paslaugų paketo („full turnaround cleaning“).
Strategiškai organizuota komanda visada sutvarkys saloną taip, kaip aviakompanijos keleiviai jį norėtų matyti. Sėkmingo mūsų darbo paslaptis – ne nauja technologija, bet gerai motyvuotas personalas.“
Valytoju gali tapti ne bet kas
Situacija JK darbo rinkoje rodo, kad lėktuvų valytojų poreikis yra gana didelis – internete pasidomėjus tokiu darbu pateikiami apie 100 puslapių rezultatų. Ieškoma lėktuvų salono valytojų dirbti įvairiu paros metu, už šį darbą siūlomas iki 10 svarų sterlingų valandinis atlyginimas, o kandidatams keliami gana aukšti reikalavimai.
Pavyzdžiui, būti geros fizinės formos, būtinas įrodymas, kad kandidatas pastaruosius penkerius metus nepertraukiamai gyveno JK, turėti bent vidurinį išsilavinimą, puikiai kalbėti ir suprasti angliškai, turėti vairuotojo pažymėjimą.
Gegužės 23-iosios vakarą Baltijos šalių ambasadorių kvietimu į Vienos Rotušės Iškilmių salę rinkosi iškilūs svečiai, diplomatai bei bendruomenių nariai, idant kartu paminėtų Lietuvos, Latvijos ir Estijos šimtmečio jubiliejų. Renginį pagerbė Austrijos Federalinis Prezidentas dr. Alexanderis Van der Bellenas.
„Įsivaizduokite 600 km atstumą, tai būtų tarsi nuo Vienos iki kaimo Austrijos gilumoje, ir gyvą žmonių grandinę susikibusią rankomis, ar būtų galima tai padaryti? O Baltijos šalių gyventojai tai padarė“, - entuziastingai ir akivaizdžiai susižavėjęs Baltijos šalių žmonių, sustojusių 1989 m. į Baltijos kelią, poelgiu kalbėjo Austrijos Prezidentas.
Susirinkusiuosius taip pat pasveikino Vienos miesto mero dr. Michaelio Häuplo atstovas. Vienos Rotušės Iškilmių salėje vyksta tik patys svarbiausi miesto renginiai. Šią salę renginiui neatlygintinai išrūpino Lietuvos ambasadorė Austrijoje Loreta Zakarevičienė.
Renginį vainikavo pasaulinio garso Baltijos šalių džiazo muzikantų projekto „NordicSounds“ atliekama muzika. Be latvių ir estų muzikantų grupėje grojo trys Lietuvos atstovai: Arkadi Gotesman – perkusija, Valerijus Ramoška – trimitas, Žygimantas Bačkus – gitara.
„NordicSounds“ atliko ne tik savo kūrinius, bet ir po vieną klasikinį ar klasika tapusį lietuvių, latvių ir estų kompozitorių kūrinį. Tokiu būdu tarp Vienos Rotušės skliautų džiazo interpretacijoje pagal Dainiaus Pulausko aranžuotę suskambo M.K. Čiurlionio „Preliudas“. „NordicSounds“ renginio pradžioje taip pat atliko ir Baltijos šalių bei Austrijos himnus.
Beje, iškilmių išvakarėse Baltijos džiazo muzikantų desantas grojo garsiausiame ir sausakimšame Vienos džiazo klube „Porgy&Bess;“.
Priėmimo metu, be kitų vaišių, Baltijos šalių ambasados vaišino susirinkusiuosius savo tradiciniais gaminiais: šakočiu, varškės sūriu su kmynais, juoda duona ir keptos duonos skrebučiais ir kt.
Trejus metus Milane gyvenanti Gintarė Sutkevičiūtė vadina save sušių menininke. Ji kuria netradicinio skonio sušius – gardina juos šilauogėmis, krapais ar net gėlėmis. LRT televizijos laidai „Emigrantai“ lietuvė pasakoja, kad jos atsiradimo Italijoje istorija – kaip koks nuotykių filmas, o netradicinė profesija – visiškas atsitiktinumas.
Gintarės laimės paieškos prasidėjo nuo Lietuvos sostinės. Iš nedidelio kaimelio Vilniaus rajone kilusi mergina norėjo ne tik mokytis, bet ir dirbti. Tačiau kai abu savo norus išpildė – laiminga nepasijuto.
„Studijuodama supratau, kad esu meniškos prigimties, bet buvau suvaržyta darbo. Dirbau azartinių žaidimų vedėja internete. Tačiau jaučiausi nepritapusi, vieniša. Todėl palikau darbą ir du mėnesius nieko neveikiau. Galiausiai supratau, kad ir Vilnius man – nepakankamai didelis miestas“, – pripažįsta mergina.
Kai žmogus negali savęs atrasti – apima visiška tuštuma, – sako Gintarė ištisus du mėnesius nežinojusi, ko imtis toliau. Ji galvoja, kad daugelis emigravusių žmonių buvo atsidūrę panašioje situacijoje.
„To laikotarpio net nenoriu prisiminti, – sako emigrantė. – Atrodė, kad jau niekada nebūsiu laiminga. Žinojau, ko noriu, tačiau netikėjau, kad gimtinėje galiu ko nors pasiekti.“
Nors jokiais menais tada dar neužsiėmė, Gintarė jautėsi neįvertinta. Jai atrodė, kad kažkur toli nuo gimtosios šalies – atsirastų kažkoks naujas pomėgis, nauja aistra, kuri ją išpopuliarintų.
„Nesijaučiau esanti savo vietoje, neradau būdo tobulėti. Man kaip menininkei tai labai svarbu. Norėjau, kad mano darbai būtų žinomi ir vertinami“, – laidai „Emigrantai“ pasakoja lietuvė.
Dvidešimt trejų metų mergina įsitikinusi, kad būtent to laiko išgyvenimai jai padėjo susivokti, ko toliau norėti iš savo gyvenimo. Gintarė galvoja, kad tokios krizės yra būtinos, nes be jų, tiesiog nejudėsime į priekį.
Italijoje lietuvės veidas buvo matytas daugeliui
Kad reikia vykti laimės ieškoti į Italiją Gintarei mintį padiktavo ne koks nors žmogus, o netikėtas įvykis, primenantis Holivudo filmą. Viena jos nuotrauka, kuriai pozavo prieš daugiau nei ketverius metus – tapo labai populiari visame pasaulyje, ypač Italijoje. Pati net nebūdama toje šalyje Gintarė ten jautėsi tapusi žinoma.
Lietuvė prisimena, kad vėliau savo socialinių tinklų paskyrose sulaukė daugybės žinučių: „Vienas brazilas mano nuotrauką nutapė ant riedlentės, rusų menininkė pradėjo spausdinti ant rankšluosčių, baras Milane pasikabino ant sienos, kiti menininkai sukūrė kompiuterizuotą nuotraukos versiją ir panašiai.“
Dėl išskirtinės nuotraukos, pati to nežinodama, ji tapo Milane populiaraus restoranų tinklo veidu. Jame apsilankius Gintarė pamatė, kad jos atvaizdas yra ne tik ant servetėlių ar staltiesių, tačiau ir ant įvairių suvenyrų (marškinėlių, puodelių, druskinių), parduodamų restorano svečiams.
Tapusi savotiška įžymybe Gintarė per daug nesidžiaugė, mergina sako supratusi, kad iš to galima užsidirbti.
„Išties, šią istoriją pasakosiu savo anūkams. Vis dėlto mane tai papiktino. Kodėl aš apie tai nieko nežinojau? Kodėl iš to nieko neuždirbau?“ – svarstė emigrantė.
Lietuvę nuvylė ir restorano savininko elgesys – sužinojęs, kad Gintarė yra mergina iš nuotraukos jis išsigando ir paprašė, kad merginą aptarnautų kitas darbuotojas, o pats pasislėpė virtuvėje. Nepavaišino net kavos puodeliu.
Nors daugelis kartoja, kad emigracijai privaloma gerai pasiruošti, gąsdina dėl daugybės sunkumų. Gintarės tokie perspėjimai nesujaudino, ji į picos ir makaronų šalį išvyko be ilgų ceremonijų.
„Italijoje gyveno mano draugė. Bute, kurį ji nuomojosi, buvo laisvas kambarys, tad pasiūlė jame įsikurti“, – prisimena lietuvė. Daug Gintarės draugių Milane, mieste, kuriame klesti mada – dirbo modeliais. Tačiau ji pati šiam darbui jautėsi netinkama. Todėl ėmėsi paprastesnių ir žymiai mažiau apmokamų darbų – dalino lankstinukus, vėliau tapo durininke.
Dirbdama šiuos darbus ji nesijautė vertinama, veikiau niekam neįdomi, nepastebima, tarsi tuščia vieta.
Praradusi kantrybę Gintarė prisiminė seną savo pomėgį – gaminti japoniškus sušius. Dar gyvendama Lietuvoje, draugams ruošdama vakarėlius ji sulaukdavo daugybės komplimentų, kad juos gamina puikiai.
Giliai širdyje lietuvė ilgą laiką turėjo viltį, kad kada nors turės savo restoraną, o jos sušių sužavėtas galbūt atsiras investuotojas ar žinovas, galintis padėti. Laidos „Emigrantai“ herojės svajonė išsipildė, kai vieno restorano savininkas pasiūlė darbą.
Prieš daugiau nei metus – viename Milano restorane ji pradėjo rengti savo išskirtinį sušių šou. Iš pradžių tai buvo laisvalaikio hobis, o dabar – jau rimtas verslas.
Sušių dailininkė – taip savo netyčia atrastą profesiją vadina Gintarė. Ji sako esanti daugiau menininkė, nei paprasta virtuvės darbuotoja.
„Daugelis į restoraną ateina manydami, kad esu japonė. Mane išvydę dažniausiai nustemba. O pamatę mano gaminamus sušius susidomi dar labiau ir pradeda bendrauti, domėtis ir visko klausinėti“, – džiaugiasi lietuvė.
Ji labiausiai išgarsėjo todėl, kad į sušius deda tokius ingredientus, kurių japonai tikrai nenaudoja. Gintarės sugalvotuose receptuose negalioja jokios tradicinės šio valgio taisyklės.
„Naudoju šilauoges, braškes, ananasus ar net gėles, pavyzdžiui, našlaites. Įdedu ir šiek tiek lietuviško skonio, pavyzdžiui, krapų“, – laidai „Emigrantai“ atskleidžia mergina.
Visiškai moderni sušių gamybos technologija, kurią naudoja lietuvė – erzina tradicinius šio patiekalo gamintojus. Kol kas nei vienas Milane gyvenantis japonas Gintarei komplimentų nepasakė: „Galbūt tie šefai yra varžomi tam tikrų standartų ir jiems keista, kad aš darau visiškai pašėlusiu dalykus, įgyvendinu keisčiausias idėjas.“
Emigrantė džiaugiasi, kad gali dirbti nekeldama kojų iš namų – visas šis menas gimsta tiesiog jos nuomojamo buto virtuvėje.
Kartais savo firminę sušių lėkštę lietuvė sako parduodanti net už 300 eurų, tad užtenka poros tokių gerų klientų ir visą savaitę ji gali daugiau nieko neveikti.
Gintarė teigia visada žinojusi, kad jos laukia ypatingas gyvenimas: „Tik nežinojau, kas tai bus. Dabar tikiu, kad įgyvendinsiu savo svajonę ir kažko pasieksiu.“
Pagaliau atradusi save Gintarė žada būtinai sugrįžti į Lietuvą, nes ir mūsų šalyje ji turi rimtų tikslų.
„Per pusmetį norui apkeliauti visus žemynus. Tikiuosi jau birželį leisiuosi į šią kelionę. Noriu pasisemti patirties ir sugrįžusi į Italiją parodyti, kaip patobulėjau, galbūt netgi atidaryti savo restoraną. Tačiau ateityje noriu grįžti į gimtinę. Galbūt pusmetį gyvenčiau Lietuvoje, pusmetį – Italijoje“, – ateties planais dalijasi Gintarė.
Laida „Emigrantai“ – antradieniais, 19:30 val., per LRT televiziją.
Ant Everesto prieš keturias dienas dingęs šerpas yra laikomas mirusiu, ketvirtadienį pranešė Nepalo pareigūnai.
Tai būtų pirmas mirties atvejis šį kopimo į aukščiausią pasaulio kalną sezoną.
Lama Babu Sherpa pirmadienį su alpinistų ir kitų vedlių grupe pasiekė viršūnę, bet grupei leidžiantis nuo jos atsiskyrė ir daugiau jo niekas nebematė.
„Alpinistai rado jo drabužių ir kitų daiktų, bet nerado kūno, – naujienų agentūrai AFP sakė Gyanendra Shrestha. – Jis dingęs jau labai ilgai, jam būtų beveik neįmanoma išgyventi.“
Mingma Sherpa iš dingusį vedlį samdžiusios kompanijos „Seven Summit Treks“ sakė, kad minėtą komandą viršūnėje užklupo stiprus vėjas.
„Kiti šerpai rūpinosi nariais ir manė, kad jis nusileis, bet jis nenusileido“, – sakė Mingma Sherpa.
Kita alpinistų grupė iš tos pačios alpinizmo organizacijos kalno viršūnę pasiekė trečiadienį ir leisdamasi ieškojo dingusio vedlio.
„Jie apieškojo viršūnės rajoną, bet jo kūno nerado“, – sakė Mingma Sherpa ir pridūrė, kad trijų naktų Lama Babu Sherpa ant kalno negalėjo išgyventi.
Įsibėgėjus intensyviam pavasarinio kopimo sezonui, kuris trunka balandžio ir gegužės mėnesiais, šią savaitę Everesto viršūnę pasiekė maždaug 100 žmonių.
Dauguma jų kopia su mažiausiai vienu vedliu, tad bendras kopiančių žmonių skaičius padvigubėja.
Užsieniečiai už leidimą turi sumokėti 11 tūkst. dolerių (9,3 tūkst. eurų), bet pastaraisiais metais paplito pigesnė ir nesaugesnė kopimo apranga ir įranga, skatinanti prie 8 848 m kalno vykti ir mėgėjus.
Spartų alpinizmo industrijos augimą lydėjo skundai dėl perpildymo ir nuogąstavimai, kad nepatyrę alpinistai rizikuoja savo ir vedlių gyvybėmis.
Pernai ant Everesto žuvo septyni žmonės, o viršūnę pasiekė beveik 570, daugiausia iš Nepalo.
Lesbiečių, gėjų, biseksualų, translyčių ir interseksualų (LGBTI) bendruomenės padėtis Latvijoje yra blogiausia tarp visų Europos Sąjungos narių, sakoma pirmadienį paskelbtoje tarptautinės lytinių mažumų asociacijos ILGA Europos padalinio ataskaitoje „Rainbow Europe 2018“.
Šios išvados buvo pateiktos įvertinus LGBTI padėtį 2017 metais įvairiose srityse pagal procentinę skalę, kai nuliu procentu vertinami reikšmingi žmogaus teisių pažeidimai, o 100 proc. – visiška lygybė.
Padėtis Lietuvoje nuo praeitų metų truputį pagerėjo: 2017-ųjų ataskaitoje šalis buvo įvertinta 17 procentų.
Estijos įvertinimas, palyginus su praeitais metais, padidėjo šešiais procentiniais punktais iki 39,3 procento.
Jungtinėje Karalystėje jau kurį laiką vis pasigirsta kalbų apie nelegaliai sulaikomus imigrantus iš ES šalių. Vieno iš tokių emigrantų istoriją sekmadienį parodė visuomeninis britų transliuotojas BBC. Šios televizijos dėmesio centre atsidūrė Tomas Lusas iš Lietuvos.
„Tomas Lusas yra iš Lietuvos. Devynerius metus jis gyveno, dirbo ir mokėjo mokesčius Anglijoje, tačiau po finansinių nesėkmių 2016 metais jis atsidūrė Vakarų Londono gatvėse“ – savo pasakojimą pradeda BBC žurnalistas.
Vieną rytą Tomas ėjo gatve pro Imigracijos tarnybą, kur buvo sulaikytas, įsodintas į autobusiuką – buvo ruošiamasi jį deportuoti iš šalies.
„Labai sunku po šito atsistoti ant kojų, suprantate. Nes visi tie antrankiai, visas tas imigracijos dalykas, visi tie pareigūnai, kurie net nenori tau padėti, su tavimi pasikalbėti, net neduoda tau šanso paaiškinti, kodėl tu atsidūrei šioje situacijoje“, - BBC kalbėjo Tomas.
Tomas buvo sulaikytas 19 dienų, remiantis Jungtinės Karalystės Vidaus reikalų ministerijos (angl. Home Office) politika, kurią britų Aukščiausiasis Teismas pripažino nelegalia ir diskriminuojančia.
Kaip atrodė Tomo gyvenimas sulaikymo centre? „Kalėjimas“, - žurnalistui atsakė lietuvis. „Tu esi uždarytas, nelaisvas, tu negali niekur eiti ir tu nežinai, kada tai baigsis. Aš nežinojau, kad ten būsiu devyniolika dienų. Aš tiesiog galvojau... aš nežinau, kada ištrūksiu“, - kalbėjo vyras.
Vėliau Tomui buvo išmokėtas 10 tūkst. svarų (apie 11 tūkst. eurų) dydžio žalos atlyginimas. Tokios žalos atlyginimo laukia ir kiti panašaus likimo nelaimėliai. Teisininkai sako, kad Vidaus reikalų ministerija turėtų atlyginti žalą dar 45 žmonėms. Tikrasis skaičius greičiausiai yra didesnis. BBC gavo skaičius, kurie rodo, kad 2016-2017 metų laikotarpiu mažiausiai 700 ES šalių piliečių buvo sistemiškai sulaikomi ir išvežami iš šalies.
Meksikoje dviračiais keliavę vokietis ir lenkas, praeitą mėnesį rasti negyvi pietinėje Čiapaso valstijoje, tikriausiai buvo nužudyti, o ne žuvo per nelaimingą atsitikimą, kaip manyta anksčiau, penktadienį paskelbė prokurorai.
Ši išvada buvo padaryta teismo medicinos tyrėjams radus vokiečio Holgerio Franzo Hagenbuscho galvoje šautinę žaizdą.
Čiapaso žmogžudysčių tyrimo vyriausiasis prokuroras Luisas Alberto Sanchezas sakė, kad vokietį turistą nužudžiusi kulka nebuvo rasta, bet aptikta kiauryminė šautinė žaizda. Tikėtina, kad kulkos rasti nepavyks, nes abi aukos veikiausiai buvo nužudytos kitur, o jų kūnai išmesti prie kelio vienoje kaimiškoje vietovėje, kur buvo rasti balandžio pabaigoje.
Abu vyrai dingo važiuodami dviračiais kaimo keliu, vedančiu į rytus iš San Kristobal de las Kasaso miesto į atogrąžų miškų regioną, pritraukiantį daug turistų.
L. A. Sanchezas sakė: „Labai tikėtina, kad jie jau buvo negyvi, kai buvo išmesti šalia greitkelio.“
Prokuroras pridūrė, kad lenkas Krzysztofas Chmielewskis mirė nuo nuo smūgio į galvą buku daiktu.
Ekspertai tebesiaiškina, koks objektas buvo panaudotas, bet L. A. Sanchezas nurodė, kad 'tai buvo sunkus daiktas, smogęs jam į galvą didele jėga“.
Gegužės pradžioje vienas Čiapaso pareigūnas sakė, kad K. Chmielewskis galėjo užsimušti atsitiktinai nugriuvęs. Tačiau abiejų vyrų lavonai, aptikti miške praėjus savaitei po jų mirties, buvo smarkiai apirę, todėl tikrąsias žūties priežastis nustatyti ilgai užtruko.
Pasak L. A. Sanchezo, vyrų daiktai yra dingę, o apiplėšimo motyvas yra viena iš tyrėjų nagrinėjamų nužudymo versijų.
Juodkalnijoje antradienį buvo pašauta viena tiriamosios žurnalistikos reporterė, o Europos Sąjunga ir Jungtinės Valstijos paragino ginti žurnalistus šioje Balkanų valstybėje.
Oliverai Lakič kulka pataikė į „dešinę koją, bet jos gyvybei pavojus negresia“, žurnalistams sakė policijos viršininkas Vesko Damjanovičius.
Įtakingame dienraštyje „Vijesti“ dirbančios O. Lakič redaktorius Mihajlo Jovovičius sakė, kad prie reporterės netoli jos namų Podgoricoje vėlai antradienį priėjęs vyras „šovė į koją“. Pasak redaktoriaus, žurnalistė tuo metu matė „du kitus nubėgančius vyrus“.
„Neturiu žodžių. Kiek tai truks Juodkalnijoje?“ – sakė M. Jovovičius.
„Kol kas neišaiškintas nė vienas jos užpuolimas. Daugumos jos straipsnių, atskleidžiančių nusikaltimus, (policija) netyrė“, – pridūrė jis.
Prieš šešerius metus O. Lakič irgi buvo užpulta toje pačioje vietoje. Tąsyk jai kelis kartus buvo kumščiu smogta į galvą.
Pasak V. Damjanovičiaus, policija „padarys viską, kad surastų kaltininkus ir patrauktų juos atsakomybėn“.
Šis jau antras per vieną mėnesį žurnalisto užpuolimas išprovokavo tarptautinį susirūpinimą.
„Žurnalistės Oliveros Lakič užpuolimas kelia didelį nerimą. Žurnalistai privalo būti apsaugoti“, – socialiniame tinkle „Twitter“ parašė ES ambasadorius Juodkalnijoje Aivo Oravas (Aivas Oravas).
„Žurnalistai yra demokratijos sargai ir privalo būti apsaugoti, kad saugiai galėtų dirbti savo darbą“, – tviteryje parašė ambasada.
Ieškodama O. Lakič užpuoliko policija blokavo pagrindines Podgoricos gatves.
Praėjusį mėnesį Juodkalnijos šiaurėje esančioje Bijelo Polėje prie garsaus žurnalisto namų sprogo bomba.
Daugelis iš keliolikos užpuolimų per pastaruosius 15 metų, įskaitant redaktoriaus Duško Jovanovičiaus nužudymą 2004-aisiais, vis dar neišaiškinti.
Vienas buvęs Kinijos komunistų partijos aukšto rango pareigūnas, kuriam kadaise buvo prognozuota iškilti į šalies vadovybės viršūnę, antradienį buvo nuteistas kalėti iki gyvos galvos už kyšininkavimą.
Buvęs Politinio biuro narys Sun Zhengcai, vadovavęs Komunistų partijos skyriui pietvakariniame Čongčingo didmiestyje, tapo naujausiu aukšto rango veikėju, nušluotu per prezidento Xi Jinpingo paskelbtą karą korupcijai. Jis buvo pripažintas kaltu paėmęs daugiau kaip 170 mln. juanių (22,4 mln. eurų) kyšių, sakoma Tiandzino 1-ojo tarpinės instancijos liaudies teismo tinklalapyje paskelbtame pranešime.
Kadangi Sun Zhengcai buvo jauniausias Politinio biuro narys, kai kurie jį netgi laikė potencialiu Xi Jinpingo įpėdiniu.
Teismas nurodė, kad kaltinamajam, bendradarbiavusiam su tyrėjais, buvo skirta „švelnesnė“ bausmė.
Be laisvės atėmimo bausmės, Sun Zhengcai „pavogtas turtas jau yra konfiskuotas“, sakoma pranešime.
Sun Zhengcai buvo kaltinamas naudojęsis savo tarnybine padėtimi, kad sudarytų sąlygas pasipelnyti kitiems veikėjams, taip pat neteisėtai priimdavęs pinigus, sakoma ankstesniuose teismo pranešimuose.
Pareigūnas ir įtariami jo bendrai buvo apkaltinti ėmę kyšius, kad padėtų neįvardytoms organizacijoms ir asmenis gauti užsakymų inžinerijos srityje, leidimų užsiimti verslu ir kitokių palengvinimų.
Jo veiksmai „smarkiai sutrikdė nacionalinių organizacijų įprastą darbą ir kenkė nacionalinių darbuotojų sąžiningumui“, sakoma teismo pranešime.
Per balandį vieną dieną trukusį bylos nagrinėjimą Sun Zhengcai padarė kaltės pripažinimą pagal jam pareikštus kaltinimus.
2012 metais į valdžią atėjęs Xi Jinpingas inicijavo populiarią kovos su kyšininkavimu kampaniją. Per ją buvo nubausta daugiau kaip milijonas pareigūnų, bet kritikai šį vajų prilygina politiniam valymui.
Rytų Anglijoje policijos pareigūnams neblaivus prie vairo įkliuvęs lietuvis pateikė tokį pasiaiškinimą, kuris jau vadinamas beviltiškiausiu ir niekingiausiu pasiteisinimu.
Vėlų balandžio 3-iosios vakarą Bostone, Skirbeck Road gatvėje patikrinimui buvo sustabdytas automobilis, kurį vairavo 41 metų lietuvis Giedrius Neverdauskas. Pareigūnams kilus įtarimų, kad vyras gali būti neblaivus, jo pareikalauta pasitikrinti, skelbia lincolnshirelive.co.uk.
Alkotesterio parodymai patvirtino įtarimus – vairuotojo organizme alkoholio kiekis daugiau nei dvigubai viršijo leistiną normą. Lietuvis kaltės neneigė, atsiprašė bei gailėjosi dėl pažeidimo.
Ir tai būtų tik vienas iš daugelio atvejų, kai policininkai sulaiko neblaivų vairuotoją, jeigu ne viena aplinkybė. Lietuvis pavertė eilinį įvykį išskirtine istorija, atkreipusia net spaudos dėmesį. Ją patraukė kaltinamojo pasiaiškinimas, kurį šis pateikė bylą nagrinėjusiam Bostono Magistratų teismui.
Anot G. Neverdausko, tą antradienio vakarą jis išgėrė svaigalų ir nuėjo miegoti, o prabudęs pamanė, jog miegojo visą naktį bei išsiruošė į darbą nepasitikrinęs paros laiko – pagalvojęs, jog yra ankstyvas rytas, nors iš tikrųjų buvo vėlus vakaras.
Britų spauda tokį pasiaiškinimą pavadino labiausiai niekingu, kvailiausiu iš kada nors girdėtų bei istorija, kurios herojumi lemta tapti ne kiekvienam.
Teismas G. Neverdauskui skyrė 250 svarų sterlingų baudą, įpareigojo apmokėti teismo išlaidas (115 svarų) ir 20 mėnesių atėmė teisę vairuoti. Jeigu vyras lankys neblaiviems vairuotojams skirtus kursus, vairuotojo pažymėjimas jam bus grąžintas 20 savaičių anksčiau nei numatė teismas.
Su lytinių nusikaltimų banga kovojančioje Indijoje buvo išžaginta, žibalu apipilta ir padegta antra paauglė – 17-metė pirmadienį ligoninėje kovoja dėl savo gyvybės.
Ši mergaitė buvo užpulta tą pačią dieną ir toje pačioje rytinėje Džharkhando valstijoje, kur žuvo išžaginta ir padegta 16-metė.
„Mergaitė patyrė 70 proc. kūno pirmo laipsnio nudegimus. Yra galimybė, kad ji išgyvens“, – naujienų agentūrai AFP sakė Pakuro rajono policijos vyresnysis inspektorius Shailendra Barnwalas.
Policija areštavo 19-metį, gyvenantį tame pačiame rajone kaip ir antroji auka.
„Jis apipylė mergaitę žibalu ir ją padegė“, – sakė Sh. Barnwalas.
Incidentas įvyko penktadienį. Tą pačią dieną panašus nusikaltimas buvo įvykdytas valstijos Čatros rajone; dėl jo sulaikyta 15 žmonių.
Teigiama, kad pagrindinis Čatros bylos įtariamasis supyko dėl kaimo tarybos sprendimo, jog už mergaitės išžaginimą jis turi padaryti 100 atsilenkimų ir sumokėti 750 dolerių (627 eurų) vertės baudą. Jis užpuolė mergaitės tėvus ir padegė jų namą su auka viduje.
Abu šie atvejai vėl atkreipė dėmesį, kaip Indijoje vertinami išžaginimai, kurių 2016 metais buvo užregistruota maždaug 40 tūkstančių.
Iki balandžio 15 dienos buvo pranešta apie 578 išžaginimo atvejus. Pernai per tą patį laikotarpį buvo užregistruoti 563 tokie atvejai.
Didėjant pasipiktinimui vyriausybė pakeitė įstatymą, kuris dabar leidžia nepilnamečių žagintojams skirti mirties bausmes.
Rytų Anglijos mieste, kuriame įsikūrė itin daug lietuvių, gyvenantys tautiečiai sako, kad jų vaikai negali jaustis saugūs net dieną ir viešose vietose, o vietos valdžia ir policija prieš smurtą neva užmerkia akis. Todėl teisėti problemos sprendimo būdai tarp tautiečių net nesvarstomi, bet sklinda kalbos net apie linčo galimybę. Bendruomenės vadovybė mano, kad baimę išsklaidytų pasitikėjimas institucijomis.
Praėjusią savaitę su „Tiesos“ redakcija susisiekė Piterbore gyvenanti lietuvė ir papasakojo miesto centriniame parke nuo gaujos smurtautojų apgynusi dvi nepilnametes lietuves. Moteris tikino, kad tuo metu šioje poilsio zonoje buvo nemažai žmonių, bet niekas nesiteikė padėti skriaudžiamoms mergaitėms.
„Aš iki šiol drebu – man nesuprantama, kaip taip galima smurtauti prieš vaikus, kaip aplinkiniai gali būti tokie abejingi.
Vėliau iš kitų lietuvių sužinojau, kad panašūs dalykai šiame parke kartojasi ne pirmą kartą, tačiau nei policija, nei vietos valdžia jokių priemonių nesiima. Nejaugi laukiama nelaimės? Visi žinome, kas neseniai nutiko vienai mažai lietuvei“, – emocingai kalbėjo moteris.
Ji priminė 14-metės lietuvės nužudymą Wolverhamptone – šio miesto parke negyva mergaitė rasta balandžio 12-ąją.
„Tai ne nauja, o įsisenėjusi problema. Mūsų vaikams čia darosi nesaugu“, – sakė lietuvė.
Balandžio 26-osios pavakarę Piterboro centriniame parke su vaikais vaikščiojusi Gintarė Šulborskaitė netoliese išgirdo triukšmą ir pamatė paauglių sujudimą – lietuvė greitai suprato, kad vyksta kažkas negero, ir nuskubėjo pažiūrėti, kas vyksta.
Pribėgusi arčiau, ji pamatė, kaip apie 20-30 paauglių spardo dvi mergaites, ir ėmė šaukti, kad užpuolikai sustotų, ir pranešė, kad iškvies policiją. Tai išgirdę smurtautojai, kurie buvo anglakalbiai, spruko, o nukentėjusiosios liko – abi jos lietuvės.
„Aš buvau šokiruota, nežinojau, kad paaugliai gali būti tokie žiaurūs. Berniukai spardė ant žemės parkritusias mergaites kojomis. Tai, ką pamačiau, mane labai sukrėtė.
Viena iš sumuštų mergaičių buvo ištikta šoko, labai verkė, guodžiau jas. Baisiausia, kad netoliese buvo daugiau suaugusių žmonių, tačiau jie net nebandė padėti skriaudžiamoms mergaitėms ar daryti ką nors, kad smurtas nesitęstų. Negalėjau tuo patikėti.
Nuskriaustosios sakė, kad visa tai tęsiasi seniai, jos negalinčios ramiai gyventi, yra nuolat puolamos ir nežino, ką daryti. Patariau joms kalbėtis su tėvais“, – pasakojo G. Šulborskaitė.
Paklausta, ar apie įvykį pranešė policijai, moteris atsakė neigiamai.
„Policijos nekviečiau, tos nukentėjusios mergaitės man sakė, kad policija nieko nedaro, – tuo jos įsitikino po ankstesnių įvykių.
Netrukus apie įvykį pranešiau vienos vietos lietuvių grupės paskyroje „Facebook“, kad jie žinotų, kas vyksta, kad kalbėtųsi su savo vaikais. Mano pranešimui pritarė daug mamų, kelios moterys sakė, kad taip pat matė šį įvykį ir gali tai patvirtinti.
Dvi mamos prisipažino, kad jų dukros nukentėjo.
Tėvai patvirtino, kad policija nesiima spręsti šios problemos. Viena lietuvė neva išgirdo policijos raginimą nesikišti į paauglių reikalus.
Mano nuomone, vietiniai paaugliai tiesiog nemėgsta bendraamžių lietuvių. Apskritai imigrantai čia neturi jokių teisių, niekas už juos nekovoja. Mūsų vaikai čia – nesaugūs. Reikia apie tai kalbėti, viešinti.
Reikia pakovoti už visų mūsų atžalas. Kitaip kieno nors vaikas vieną vakarą gali negrįžti į namus. Tėvai, kalbėkitės su savo vaikais, žinokite, kas vyksta, skirkite tam laiko“, – sakė G. Šulborskaitė.
Anot jos, socialiniuose tinkluose apstu tautiečių nusiskundimų apie tai, kad žmonės nežino, kur kreiptis pagalbos.
„Sklando ir tokių nuomonių: jeigu niekas nieko nedaro, teks daryti savo teismą, taip svarsto tėvai.
Bet ir mūsų – tėvų – atsakomybė auklėti vaikus taip, kad vaikai nesmurtautų“, – sakė Piterboro lietuvė.
Su socialiniuose tinkluose aktyviai skleidžiamais tautiečių teiginiais, kad imigrantai mieste neturi jokių teisių, o vietos valdžia ir policija užmerkia akis prieš smurtą, nesutinka Piterboro lietuvių bendruomenės vadovė Rūta Dalton.
„Visiems svarbus mūsų, ypač mūsų vaikų, saugumas Piterbore ir kituose JK miestuose. Jei jūs susidūrėte su bet kokios formos smurtu ar esate įvykio liudininkai, skatiname nedelsiant kreiptis į vietos policiją (skambinti 101 ar 999 emergency). JK pareigūnai labai atsakingai žiūri ne tik į smurtinius nusikaltimus, bet ir rasistinius ar bet kokios kitos formos verbalinius nusikaltimus. Už juos gresia realios bausmės, o JK policijos pareigūnai visuomet pasirengę padėti. Taip pat apie nusikaltimus galite pranešti anonimiškai internetu Kembridžšyro grafystės policijos interneto svetainėje“, – sakė bendruomenės vadovė.
Reaguodama į minėtus atvejus, R. Dalton pataria neapsiriboti diskusijomis internete ir primena, kad specialiai dėl lietuvių miesto savivaldybėje ir policijoje dirba jų tautiečiai.
„Labai skatiname lietuvius pasitikėti vietiniais įstatymais ir institucijomis, nedelsti ir kreiptis pagalbos. Piterboro lietuvių bendruomenė ir lietuviai, dirbantys miesto policijoje ir savivaldybėje, taip pat visuomet pasiruošę jums padėti ar jus nukreipti į reikalingas institucijas“, – informavo R. Dalton.
Ji net nurodė kontaktus: Piterboro savivaldybėje valdžios ir lietuvių bendruomenės tarpininkės užduotis atlieka Asta Kavaliauskaitė, su kuria galima susisiekti telefonu 07920 160073.
Lygiai prieš metus JK apskriejo žinia apie tame pačiame Piterboro centriniame parke sumuštą paauglę lietuvę. Tąkart mergaitę užpuolė ir su ja žiauriai susidorojo nemaža grupė – apie 20 vietinių merginų, ši egzekucija buvo nufilmuota, o įrašas paskelbtas internete ir peržiūrėtas kelis šimtus tūkstančių kartų.
Juo dalijosi ir nukentėjusiosios mama, prašiusi padėti atpažinti užpuolikes.
Įraše matyti ne tik tai, kaip žiauriai mušama mergaitė, bet ir abejingumas smurtui – greta buvę vaikinai net nesistengė sulaikyti mušeikų.
Tąkart nukentėjusios mergaitės motina, priešingai, nei tvirtina tautiečiai, į policiją kreipėsi, dėl įvykio buvo pradėtas tyrimas.
Teigiama, kad anuomet paauglės smurtauti ryžosi dėl apsižodžiavimo socialiniuose tinkluose. Spėjama, kad dabartinis vaikų smurto protrūkis taip pat susijęs su pernykščiais įvykiais parke.
Prabanga garsėjančioje Nicoje įsikūrusi lietuvė Ugnė Pakalenkaitė pamatė ir vietos spindesį, ir skurdą, jai teko dirbti vietose, kur merginoms geriau nevaikščioti vienoms. Į Prancūziją atvykusi vos su keliais šimtais eurų kišenėje, šiandien Ugnė dirba prabangioje parduotuvėje, kurioje nedidelė rankinė kainuoja tūkstančius. LRT televizijos laidos „Emigrantai“ herojė šiandien netgi galvoja apie nuosavą verslą, kuris galbūt sudomins ir jos tautiečius.
„Pamenu, traukiniu važiavau palei žydrumu spindinčią jūrą – ji mane pakerėjo. Pirmas įspūdis sužavėjo“, – sako Ugnė.
Todėl lietuvės patarimas norintiems vykti gyventi į Prancūziją – paprastas. Pirmiausia išmokite kalbą. Priešingu atveju uždirbsite mažai, būsite priversti gyventi prasčiausiose vietose ir emigracijos pradžia taps tikra kančia.
Vieną mėnesį Ugnei pavyko su tais 500 eurų pratempti. Gyveno pas draugus, kurie neėmė pinigų nei už maistą, nei už nuomą.
„Iš pradžių uždirbdavau apie 700 eurų, kartais ir mažiau. 300 eurų sumokėdavau už nuomą, nemažai išleisdavau viešojo transporto bilietams, nes ne iš karto sužinojau apie nuolatinius bilietus. Jei vėlai baigdavau darbą, namo tekdavo grįžti taksi arba pasiimdavau dviratį, kuriuo numindavau po 8 kilometrus, kartais smarkiai lyjant.“
Vis dėlto galiausiai jai pavyko susirasti geresnį darbą ir persikraustyti į geresnį būstą. „Prieš tai gyventi buvo sunkiau, nuomojau kambarį ir neturėjau savo erdvės. Ten galiojo buto taisyklės, jaučiausi kaip studentė. Tai nemalonus jausmas, – teigia pašnekovė. – Didesnio, kelių kambarių buto nuoma kainuoja apie 800–900 eurų. Kai kuriems tai yra daugiau nei pusė algos. Likusią sumą reikia išleisti maistui arba mokesčiams, kurie čia labai dideli.“
Jauna mergina į Prancūziją atvyko pasiėmusi akademines atostogas. Jau Lietuvoje ji gyveno studentiškai, o čia teko dar labiau susispausti: „Daugybės pramogų negalėjau sau leisti. Gal buvau porą kartų išėjusi į miestą, tačiau man pakakdavo grožėtis gamta, pasivaikščioti. Labai daug tada vaikščiojau – neretai namo iš darbo grįždavau pajūriu, tekdavo nueiti 7–8 kilometrus ir tai užtrukdavo apie porą valandų.“
Laiko įsitvirtinti Prancūzijoje reikėjo daugiau, nei Ugnė manė. Juk kai neturi pinigų ir nemoki kalbos – kokią Prancūziją patirsi? Todėl po akademinių atostogų į Lietuvą mergina dar negrįžo. Bekeisdama darbus savo svajonių šalį ji pamatė visai kitokiomis spalvomis. Ne viskas čia blizga, ne visi žmonės galantiški ir tikrai ne į kiekvieną Provanso vietą norisi kelti koją. Viena tokių – vos už kelių kilometrų nuo blizgančio Nicos paplūdimio esantis Lariano rajonas.
Viskas šiame rajone išduoda, kad prancūzų čia gyvena mažai. Visi namai – daugiausia musulmonų gyvenami socialiniai būstai, o pagrindinės žmonių pajamos – bedarbio pašalpos.
Pasak emigrantės, čia atvykę arabai susiranda darbą, įsitvirtina ir atsiveža šeimas. „Jie turi mažiausiai 4–5 vaikus ir už juos gauna dideles pašalpas. Arabai netgi motyvuoja vaikus mokykloje blogai elgtis, kad būtų palikti antriems metams, o tėvai gautų pašalpas ir galėtų nedirbti. Kai kurie nedirba jau 10 ar 15 metų“, – laidai „Emigrantai“ pasakoja Ugnė.
Pasak lietuvaitės, iš pašalpų Prancūzijoje pragyventi įmanoma: „Užtenka padirbti kelis mėnesius ir galėsite gauti pašalpą. Minimalus darbo užmokestis čia – 1200 eurų, o pašalpa, manau, apie 800–900 eurų. Vien už vaikus čia moka 400–500 eurų. Todėl, turint keturis ar penkis susidaro nemaža suma. Jei apsipirkinėji turguje ir nuomoji būstą, daug neišleisi.“
Kurį laiką Ugnė dirbo agentūroje, kuri siunčia į vadinamąsias misijas. Užsiregistruoji, ir į tave kreipiasi tada, kai kur nors prireikia dažniausiai mažai kvalifikuoto darbuotojo. Pirmą kartą šiame rajone lietuvė ir apsilankė atlikdama vieną iš savo misijų. Ir tik paskui sužinojo, kad ši vieta – tokia, kur merginoms vienoms geriau nevaikščioti.
„Iš pradžių gaudavau trumpalaikių misijų – išnešioti skrajutes, laikraščius, nuvesti žmones į futbolo rungtynes. Pamenu, mane ir vieną prancūzų merginą čia atvežė ir paliko. Mums reikėjo per 3–4 valandas išdalinti gana dideles krūvas laikraščių“, – LRT TELEVIZIJOS laidai „Emigrantai“ sako Ugnė. Iš pradžių rajonas jai nepasirodė pavojingas. Tik grįžusi namo iš draugų sužinojo, kokia tai nesaugi vieta.
Ugnė prisimena sutikusi merginą, kuriai norėjo padėti, bet teko nusivilti – ne visi, bet dauguma šių vietų gyventojų pagalbą priimtų tik pinigais, o jei siūlai darbą – liksi išjuokta.
„Turguje pamačiau jauną merginą su kūdikiu, prašančią išmaldos. Man jos pagailo ir daviau jai tos moters, kuri mane pasamdė, laikraštuką. Pasakiau, kad su ja reikia susisiekti ir galės įsidarbinti bei gauti pinigų. Nesupratau, kad ji iš tikrųjų apsimetinėja“, – sako Ugnė.
„Man tiesiog reikėjo darbo, aš nesureikšminau, kad nešioju laikraščius. Man tas darbas buvo visai malonus: čia geras oras, nešalta, nelyja, o tu tiesiog dalini žmonėms laikraštį apie jų rajono naujienas. Yra laikas, kada tu nesirenki, tiesiog imi viska, ką tau duoda. Sakoma, imk, kai duoda, bėk, kai muša“, – prisimena Ugnė.
Kavines, restoranus vienadienius darbus sporto varžybose – lietuvė išbandė viską. Už kelias valandas trumpalaikių darbų mergina gaudavo apie 35 eurus. Iš to iš pradžių susidėdavo ir jos alga. Įsidarbinusi restorane, ji ten ir pavalgydavusi: „Namuose maistui daug ir neišleisdavau, todėl pragyventi užteko.“
Dabar Ugnė dirba pardavėja prabangiame drabužių salone. Ten reikalaujama pačių geriausių manierų, geros išvaizdos, be to, privalu išmanyti visą prabangių prekių asortimentą. Kalbėti prancūziškai, angliškai ir rusiškai. Visa tai – už motyvuojantį atlyginimą.
„Parduotuvėje, kurioje dirbu, drabužiai kainuoja maždaug nuo 600–700 eurų. Čia nedidelis krokodilo odos rankinukas gali kainuoti apie 15–20 tūkst. eurų. Nicoje žmonės su tokiais brangiais aksesuarais kartais net nevaikšto po gatves – bijo, kad pavogs“, – sako pašnekovė.
Norint parduoti tokį rankinuką, reikia įtikinti žmogų, kad be šio rankinuko jis tiesiog negali išeiti iš parduotuvės: „Atėjus klientui, apie kainą nesikalbame. Pirmiausia prisistatau, paklausiu, iš kur jis, ar vietinis, ar patinka parduotuvė ir nauja kolekcija.“
Beveik ketverius metus čia gyvenanti mergina pagaliau laisvai kalba prancūziškai ir bent truputį pajuto Prancūzijos dvasią. Pamažu Ugnei dar kilo ir verslo idėja. Mergina sugalvojo nuostabiame Pietų Prancūzijos regione organizuoti vestuves.
„Užsieniečiams oficialių vestuvių Nicoje rengti negalima, kad gyveni, Nicoje turi įrodyti kokiu nors dokumentu. Aš noriu jiems surengti neoficialias vestuves, kad žmonės galėtų pajausti šilumą, egzotiką ir susituokti prie jūros. Vestuvių Lietuvoje ir vestuvių čia kaina nesiskiria, tad galbūt šia idėja susidomės ir lietuviai“, – sako Ugnė.
Gyventi į užsienio šalį išvykai vienas – ruoškis blogiausiam. Vienatvė, nesugebėjimas susirasti antrosios pusės užsienyje yra neįveikiama bėda tūkstančiams emigrantų. Atvykę dėl didesnių pinigų, jie dirba dvigubas, net trigubas pamainas, o sugrįžę į naujuosius namus verkia apsikabinę pagalvę, kad nėra ko pabučiuoti ar bent su kuo pasikalbėti.
Laida „Emigrantai“ sulaukė laiško iš 30-mečio Ernesto Graželio, kuris gyvena Anglijoje ir jaučiasi be galo vienišas. Specialiai iš mažo miestelio Anglijos provincijoje jis atvyksta į Londoną tam, kad susirastų mylimą moterį.
„Vis tiek Londone daugiau merginų, yra iš ko rinktis. Mano miestas nedidelis ir merginų ten ne tiek daug. Tos, kurios yra, jau užimtos. Tikiuosi, kad gal ką nors pavyks rasti čia“, – viliasi Ernestas.
Jis įsitikinęs, kad beveik devynis milijonus gyventojų turinčiame Londone privalo atsirasti bent viena tokia, kuriai jis patiks. Deja, iki šiol šios paieškos buvo bevaisės, vis kažkas nepavykdavo.
„Kad esu senbernis, tai aš tą girdžiu. Man tiesiog ant širdies lipa... Bet ką padarysi, jei neatsiranda rimta mergina? Tų rimtų santykių buvo prieš kelis metus, bet, deja, mūsų keliai išsiskyrė“, – prisimena vyras.
Kai išvyko dirbti į Didžiąją Britaniją Ernesto įsivaizdavimas apie šią šalį buvo visai kitoks. Čia gyvenę pažįstami jį įtikino, kad viskas bus paprasta, tereikia atvykti ir prasidės tikroji laimė. Deja, realybė ne tokia saldi.
„Gauni tuos pirmus pinigėlius, atrodo, lyg ir nemažai, bet kai gyveni mėnesį... Ir nusileidi kažkaip... Net susitaupyti nelabai išeidavo“, – pasakoja Ernestas.
Išvykdamas iš Lietuvos jis buvo pasiruošęs imtis bet kokių, net ir pačių sunkiausių ar labai nemalonių darbų. Atvykęs į Škotiją lietuvis dirbo žuvies fabrike: „Žuvies briketai ateina iš Kinijos ar iš kažkur, juos ten pjausto, kepa aliejuj ir visa kita. Mano darbas buvo tas mašinas, įrengimus plauti. Dirbau naktimis nuo 10 val. [vakaro] iki 6 val. [ryto].“
Ernestas pasakoja, kad fabrikų darbininkai savo darbų nevertina, todėl dažnai juos keičia. Vis ieško, kur lengviau. Taip darė ir jis pats: „Teko bandelių fabrike dirbti: stovi prie linijos ir kokią vyšnią uždedi ant bandelės ar kokio kremo užtepi. Iš tikrųjų tai sunkus darbas buvo. Naktimis irgi dirbi, 8 svarus mokėdavo už valandą.“
Bandelių fabrike iškentęs tik mėnesį iš kito lietuvio jis gavo patarimą išmėginti save kitoje mūsų tautiečių pamėgtoje srityje – statybose, tačiau ten nesijautė laimingas: „Visi dirba kaip robotai, nevertina tavęs kaip darbuotojo, varinėja iš vietos į vietą.“
Kai gerai nemoki vietos kalbos, kai neišmanai darbo teisės, kai neturi užnugario – tobulos darbo vietos ieškosi ilgai, gal net porą metų, „Emigrantams“ aiškina Ernestas.
Tik po šešerių metų jis pagaliau jaučiasi atradęs vietą, kur per daug nesikankina. Pasak jo, daug geriau dirbti Anglijos provincijoje nei didmiesčiuose.
„Aportmutas – toks mažas, gražus miestukas, Klaipėdos dydžio. Jūra šalia, švaresnė nei mūsų Baltija. Žmonės daugmaž panašūs. Vairuotojai mandagūs, nepalyginsi su mūsiškiais lietuviais. Ten dirbu iki šiol. Pradėjau nuo 8 svarų [...], o dabar duoda 14 svarų už valandą“, – pasakoja lietuvis, kuris dabartiniame darbe – irgi statybose – sako darantis daug dalykų: „Ir armatūrą rišu, ir polius pjaunu.“
Ernestas vadina melagiais tuos, kurie giriasi Anglijoje įsigiję prabangius būstus arba sako, kad čia gyvenimo sąlygos geresnės nei Lietuvoje. Po vieną šioje šalyje gyvena tik patys turtingiausi, o visi kiti privalo turėti kambariokus, kitaip nuoma būtų per brangi: „Nuomojamės butą su draugu, na, ir dar vieną lietuvį priėmėm, kad būtų pigiau.“
Anglija yra vienišių šalis, sako Ernestas. Trisdešimtmetis pastebėjo, kad merginos į šią šalį dažniausiai atvyksta su antrosiomis pusėmis, o štai vyrukai daugiausia vieniši. Todėl susiporuoti labai mažai šansų.
Pagrindinė antrosios pusės paieškų vieta yra internetas. Lietuvis naršo įvairiausiuose pažinčių puslapiuose, naudoja specialias programėles, tačiau rezultatai labai liūdni.
„Į vieną kitą pasimatymą nueini, bet kažkaip nesusiderinam. Tiesiog mes kitokie žmonės, jos ieško kažko kito. Aš apie lietuves kalbu, o anglės nelabai man prie širdies. Jos stiliaus nelabai pajaučia. Ir kalbos barjeras... Be to, lietuviai ir anglai skiriasi ir mentalitetu, ir gyvenimo supratimu“, – įsitikinęs Ernestas.
Vienatvės jausmas Ernestą kankiną kiekvieną dieną, ypač žiūrint televiziją, kur rodo daug laimingų įsimylėjėlių. Kai kitas poras mato laimingas, jis irgi užsinori turėti tą vienintelę, kuriai galėtų kartoti žodį „myliu“.
„Liūdna, kad nėra žmogaus, su kuriuo galėtum susitikti, kavos išgerti ir pabendrauti apie viską. Trūksta tokio artumo, žmogaus, su kuriuo yra gerai“, – neslepia „Emigrantų“ pašnekovas.
Šis klaipėdietis bando atkalbėti visus, kada nors svajojusius išvykti gyventi į užsienį. Jo nuomone, tai klaida, kuri gali sugadinti gyvenimą: „Tikrai čia nėra jau tokie pyragai: čia atvažiavęs uždirsi tą 1500 eurų, bet laimingas nuo to tikrai nepasijusi.“
Kartais, kai pagalvoja, kad meilės niekada taip ir nesuras, Ernestas pasvajoja sutikti bent gerą draugą, bendramintį žmogų, su kuriuo atrastų kažkokių panašių pomėgių. Bet ir paprastos draugystės čia nesiseka užmegzti.
„Tikri draugai būna nuo vaikystės. O šiaip kažkur susipažinus – darbe ar panašiai – nelabai susidraugausi“, – mano Ernestas.
Nesupranta, ką blogai daro per pirmą pasimatymą
Tie trumpi savaitgaliniai atvykimai į Londoną – vienintelė ir greičiausiai paskutinė lietuvio išeitis kažką sutikti. Jis išvažinėja visą miestą, lankosi skirtingose rajonuose, užsuka į muziejus, aplanko lietuvių gausiai gyvenamus rajonus. Visur dairosi ypatingos merginos.
Tos, kurios iš pradžių susidomi vienišu vaikinu, netrukus ima ir nuo jo nusisuka. Ernestas niekaip negali suprasti, kodėl – ką blogo pirmų pasimatymų metu jis padaro.
„Ką pasakoju? Kad esu paprastas, geras žmogus, linksmas, bendraujantis. [...] Papokštauju. Mano slapyvardis viename portale – Linksmutis“, – pasakoja emigrantas.
Ernestas tikisi, kad pamačiusios jo istoriją „Emigrantų“ laidoje merginos pačios ims jo ieškoti: „Turėtų būti šviesiais plaukais arba brunetė, mėlynos akys... Čia jau per daug fantazuoju... Na, svarbiausia, kad būtų neaukšta, nes aš pats nedidelis – tik metro septyniasdešimties.“
Tai, ką sau asmeniškai prisiekė Ernestas, panoro pakartoti ir viešai. Jis sako, kad būsima mergina tikrai bus lietuvė.
„Lietuvaitės geros šeimininkės, daro balandėlius gerai, cepelinus, bulvinius blynus, kotletus, ko aš nesugebu. Jos supranta mano požiūrius, mėgsta tą muziką, kurią aš mėgstu“, – mano Ernestas.
Jis neslepia, kad damos ieškojo ir grįžęs į tėvynę, dairėsi Klaipėdoje ir kituose miestuose, tačiau nei viena nepanoro sekti jam iš paskos į Angliją: „Jos sako: nevažiuosiu į jokią Angliją, patriotė esu. Galbūt gerus darbus dirba ir nėra reikalo važiuoti.“
Pristatydamas save Ernestas sako, kad turi daug gerų savybių, dėl ko jaunos gražuolės turėtų rikiuotis į eilę prie jo: „Moku maistą gaminti skaniai: vištieną daryti, kiaušinienę moku iškepti, bulves labai skaniai iškepu ir plovą dar.“
Tačiau, pripažįsta jis, kai kurios charakterio savybės moteris gali nervinti, todėl dėl jų nori įspėti: „Kartais esu įkyrus, atkaklus. Jeigu mergina patinka, tai jai ir rašau, stengiuosi prikalbinti pasimatyti. Įkyrumas – blogiausia mano savybė. Visko noriu greitai ir čia. [...] Alkoholio nelabai mėgstu, man geriau kokį šokoladą suvalgyti.“
Dar Ernestas prašo paminėti, kad jis, sunkiai lenkdamas nugarą statybose, tikrai nesiruošia skirti išlaikymo vienišoms mamytėms ar tiesiog toms, kurios tikslingai medžioja vyrus su pinigais.
Ilgais, vienišais vakarais kartais šis trisdešimtmetis jau galvoja apie tai, kad reikėtų iš Anglijos pabėgti ir pačiam. „Jeigu grįžčiau, tai dėl kelių priežasčių: jeigu man atlyginimo mokėtų kokius 700 eurų ir jeigu kokia simpatija būtų verta dėmesio“, – sako Ernestas ir priduria, kad kažkada sugrįžti į Lietuvą tikrai norėtųsi.
Paaugliams paprastai rūpi kompiuteriniai žaidimai, draugai ir kitokios pramogos. O štai Aivarui Vaišnorui, apie kurį šįkart pasakoja „Emigrantai“, tai nerūpėjo. Nuo pat vaikystės jo aistra – gyvūnai. Viskas prasidėjo nuo pirmosios jūrų kiaulytės. Ir, būdamas vos 15-os, Aivaras jau tapo rimtu ūkininku. Vėliau Lietuvoje palikęs nuosavą ūkį, vaikinas atskrido į Norvegiją, Bergeną, kur tapo šou pasirodymams skirtų žirgų prižiūrėtoju. Pasak Aivaro, toks darbas tikrai ne kiekvienam.
„Darbo fermoje žiemą nėra daug – visi gyvuliai tiesiog stovi vietoje. Radau skelbimą, kad reikalingas žmogus naujai atidarytame žirgyne, pasiskambinau, pasakė, kad atvažiuočiau. Pradėjau dirbti – visai nieko. Paskui grįžau namo, nes vasarą – šienapjūtė, reikia pasiruošti kitai žiemai ir pan. Bet rugpjūtį ar rugsėjį vėl skambina bosas: atvažiuok, mums tavęs reikia“, – prisimena 24 metų emigrantas.
Aivaro pareigos – žirgyno darbuotojas, bet į šiuos du žodžius telpa labai daug. Žirgyne esantys žirgai – jautrūs, kruopščiai prižiūrimi ir be galo brangūs. Kiekvienas gyvūnas turi būti idealiai sveikas, švarus ir gavęs pakankamai subalansuoto maisto. Viskas tam, kad žirgų šou atvykę žiūrėti žmonės liktų tiesiog sužavėti.
Žirgų šokinėjimas per kliūtis – tai sportas, atsiradęs Anglijoje aštuonioliktame amžiuje. Pirmieji šou buvo rengiami Prancūzijoje, Airijoje, Italijoje.
„Kai važiuoji į pasirodymus, žirgas turi atrodyti išvaizdžiai. Skutam tuos žirgus, dėl to jie su pledais – taip šildome juos. Turim specialias kirpimo mašinėles. Ne visiems žirgams tai patinka, bet vis tiek turi kažkaip rasti bendrą kalbą“, – sako Aivaras.
Čia su žirgais elgiamasi taip, lyg jie ruoštųsi grožio konkursui. Aivaras juokauja manąs, kad „Mis Lietuva“ susiruošia greičiau. Kol vaikinas nepradėjo dirbti dabartiniame darbe, net negalėjo įsivaizduoti, kad žirgui gali reikėti šitiek daug grožio procedūrų.
„Pavyzdžiui, prieš keliones, po kelionių juos visus prausi su specialiais šampūnais, su kempinėmis. Prieš varžybas, jei jos vietoje čia kažkur, uždengiam visą žirgą. Net turime specialias kaukes, kur tik akys šviečia, specialiai baltiems žirgams, nes tik įdėk į aptvarą naujų pjuvenų ir jie ima voliotis“, – žirgų priežiūros ypatybes atskleidžia lietuvis.
Žirgai atrodo įspūdingai, įspūdingos ir jų kainos. Paties pigiausio vertė – maždaug 8 tūkst. eurų, o kainų lubos šioje srityje neegzistuoja – šimtas tūkstančių eurų, net milijonas. Dažniausiai, jei jau Norvegijoje užsiimi tokiu sportu, pinigų turi.
Šie žirgai ir jų raiteliai keliauja po visą Europą – į varžybas Italijoje ar Prancūzijoje. Bet Aivaras keliauti stengiasi kuo mažiau, nes dirbti kelionėje – dvigubai sunkiau nei namuose.
„Tada reikia pabalnoti žirgus, žirgai turi atrodyti gražūs – dar daugiau darbo. Dar prisideda šukavimas, šėrimas, vandens nešimas, aptvarų valymas. [Aš keliauju], jei kažkas susirgo, bet dažniausiai stengiuosi būti namuose – dirbti žirgyne“, – teigia Aivaras.
Specialaus išsilavinimo vaikino darbui nereikia, tačiau būtinos kitos savybės, kurias turi tikrai ne kiekvienas. „Jeigu esi geras šukuotojas arba šiaip geras darbuotojas, tai visada rasi darbą su tais žirgais, nes ne kiekvienas moka, ne kiekvienas gali liesti žirgą“, – tvirtina Aivaras.
Emigrantas sako, kad stengiasi kuo daugiau išmokti, gilintis į kiekvieną detalę, nes paskui tokios patirties niekur nebegausi. Čia reikia ne tik žirgus mylėti, bet ir mokėti gerai suvaldyti stresą, nes darbas su gyvūnais toks jau yra: visad turi būti pasiruošęs staigmenoms.
„Visokių niuansų būna, tarkim, pameta pasagas. [...] Arba, tarkim, sustoja virškinimas, prasideda diegliai, tada matai, kad žirgas atsistoja, atsigula, kojomis kasosi. Bet taip būna labai retai“, – teigia Aivaras.
Jis gerai prisimena dieną, kai čia apsilankė patį pirmą kartą. Patirties su gyvūnais jis jau turėjo daug, bet konkrečiai su žirgais – nelabai. Tačiau įsivaizdavo, kad bus daug darbo, tą ir rado.
„Smulkmeniškas darbas, viską turi matyti. Tarkime, kiekvienas žirgas per dieną gauna 12 kg šieno ir matai, kad kažkuris nesuėda, vadinasi, kažkas ne taip“, – kalba lietuvis. Jis neslepia, kad pradžioje buvo visko – ir nesusigaudymo, ir nesusikalbėjimo, buvo ir kad žirgas, staiga dėl kažko susierzinęs, ima ir įspiria.
Lietuvių emigrantų aplink Bergeną – keli tūkstančiai. Bet kažin ar yra dar tautiečių, dirbančių žirgyne. Čia tau ne fabrikas, šypsosi Aivaras ir sako esantis labai laimingas: juk daro tai, kas patinka, ir dar gauna pinigų – ne kiekvienam taip pasiseka.
„Bosas labai draugiškas [...]. Jei padarau kažkokią klaidą, niekada nepasako kažko blogo“, – „Emigrantams“ pasakoja Aivaras.
O dabar trumpam grįžkime atgal. Į laikus, kai viskas prasidėjo, kai močiutė Aivarui nupirko pirmąją jūrų kiaulytę ir staiga vaikinas dėl gyvūnų visiškai pametė galvą: „Nuvažiavome į turgų ir pamatėme jūrų kiaulytę. Močiutė ją nupirko – viskas nuo jos ir prasidėjo. Tada namuose atsirado katė ir t. t. Paskui, kai man buvo 15 metų, buvau išsinuomojęs fermą.“
Perskaitėte teisingai – iš niekur nieko devintokas vaikinas tapo ūkininku. Aivaras augo Utenos rajone. Jis prisimena, kad kai dar buvo vaikas, tėvai irgi ūkininkavo, bet paskui, pieno kainoms kritus, ūkį teko uždaryti. Bet tėvų nesėkmė Aivaro nuo ūkininkavimo neatbaidė. Atvirkščiai – vaikinas buvo pasiryžęs bet kam, kad tik turėtų nuosavą fermą.
„Susiradau tą ferma, susitariau su savininke, kad nuoma už metus – vienas ėriukas, ir pradėjau su tomis avelėmis. Mama padėjo, tėtis kažkiek padėjo. Tada atsirado žirgas, visokių paukščių – dekoratyvinių žąsų, kalakutų“, – pasakoja Aivaras.
Taigi įsivaizduokite: moksleivis po pamokų keliauja į fermą, ten rūpinasi keliomis dešimtimis avelių ir paukščių, taip pat savo noru ten leidžia savaitgalius. Išties retas egzempliorius.
„Ryte einu į mokyklą, tėvukas užbėga pašerti. Po mokyklos tiesiu taikymu važiuoju į fermą, o ten visą laiką atrandi ką veikti. [...] Man visiškai vienodai, ką kas galvoja, svarbu, kad man pačiam gerai, kad darau, kas man patinka. Rasdavau laiko ir panelėmis pabūti, ir su draugais, bet vis tiek ūkis, gyvūnai man yra kažkas nerealaus“, – tvirtina Aivaras.
Deja, devintokui ūkininkui fermą teko išparduoti. Vaikinas gavo galimybę kelis mėnesius pasimokyti Danijoje, o tėvai tiesiai šviesiai pasakė: nešersim ir neprižiūrėsim. Šitaip pirmąją fermą Aivaras prarado. Tačiau, pasirodo, tai buvo tik pabandymas prieš tikrąjį ūkininkavimą.
„Pradėjau studijuoti Utenos profesinėje mokykloje maisto pramonę. Padirbėjau mėsos kombinate, duonos kepykloje, bet kažkaip tai ne man“, – pasakoja vaikinas, kurio teigimu, darbas – labai svarbi gyvenimo dalis ir, jeigu darai tai, ko nemėgsti, laimingas nesijausi niekada. Jis džiaugiasi, kad tą sužinojo taip anksti. Žinojo jis ir tai, kiek daug reikia stengtis, kad užsidirbtų sau pakankamą sumą pinigų.
Ir vieną dieną jis pasiryžo keliauti į Angliją, nes ten užsidirbti atrodė daug lengviau nei Utenos rajone.
„Dirbau laukuose, su bulvių kombainu, salierų fabrike, kopūstus nurinkinėjome. Tris mėnesius ištempiau. Sunkiausia būdavo pačiuose laukuose, kai lyja, šlapia, šalta. Trys mėnesiai – ne kažin kas, bet vis tiek atsivežiau namo [pinigų]. Tuo metu dar mokiausi profesinėje. Ačiū dėstytojams, kurie duodavo medžiagos, atsiskaitydavau nuotoliniu būdu“, – prisiminimais su laida „Emigrantai“ dalijasi Aivaras.
Antrąją fermą prižiūri partneris ir tėvai
Grįžęs iš Anglijos uždirbtus pinigus Aivaras investavo į savo fermą Zarasų rajone, kuri, nors jis dabar Norvegijoje, veikia ir šiandien.
„Nusipirkom sodybą per pusę su draugu. Seni šeimininkai paliko karvę, žirgą ir 10 avelių. Iš tikrųjų planavom ne į tą pusę – truputis gyvulių, tada kaimo turizmo sodyba, bet sakau – reikia kažką galvoti. Atsirado antra karvė, po kiek laiko – dar šešios. Tada nebeužteko vietos, reikėjo ieškoti fermos. Susiradom ją netoliese, nusipirkom. Paskui žiūrime, kad brangi savikaina, kai samdai visą techniką, kad pagamintų pašarus ir pan. Tada parašėme projektus, gavome jaunojo ūkininko [pažymėjimus], nusipirkom traktorių, šienapjovę, visokių padargų. [...] Pradėjome nuomotis daugiau žemės“, – pasakoja emigrantas.
Dabar sodybą Lietuvoje prižiūri partneris ir tėvai, o štai Aivaras – Norvegijoje. Vaikinas sako, kad aplink Uteną, iš kur jis kilęs, tokių dirbančių Norvegijoje ar Anglijoje – pilna, tik gal jo paties darbas ne toks tradicinis, daug įdomesnis ir su daugiau perspektyvų.
„Einu į darbą su malonumu, nėra taip, kad atsikeli ryte [ir galvoji] – ir vėl į tą darbą... Žinai, kas tavęs laukia, ką reikia padaryti. Diena kažkaip greitai prabėga. [...] Kas dėl finansinės pusės, tai pusę sumos už nuomą moku pats, pusę apmoka darbas, automobilį apmoka irgi darbas. Daugiau kažkaip nieko ir nereikia. To, kiek uždirbu, man visiškai užtenka – ir save išlaikau, ir į namus išsiunčiu, jei žinau, kad reikia“, – sako Aivaras.
Lietuvis teigia, kad bent kol kas gyventi Lietuvoje dar nenori – juk tik neseniai gavo puikų darbą, tik neseniai įsikūrė. Bet prisipažįsta apie viską, kas liko namuose, galvojantis dažnai. Be to, juk ten liko ne tik artimieji, bet ir ferma.
Laida „Emigrantai“ – antradieniais, 19:30 val., per LRT TELEVIZIJĄ.
Penktadienio rytą daugiau nei 300 žmonių susirinko Banda Ačėje (miestas Indonezijoje) esančios mečetės teritorijoje, kad išvystų vieną prieštaringiausiai Vakarų pasaulio vertinamų veiksmų – viešą nuplakimą už padarytą nuodėmę. Savo įspūdžius apie neeilinį reginį pasakoja jau daugiau nei pusmetį čia gyvenantis LRT.lt bendradarbis Arminas Šileikis.
Išvakarėse socialiniuose tinkluose paskelbiama, kad penktadienį 9:30 val. Jami Lueng Bata mečetėje viešai bus nuplakti aštuoni žmonės. Vietinių tai nestebina, Ačė yra pats musulmoniškiausias Indonezijos regionas, kuriame vis dar galioja Šariato teisė, ir čia už įvairaus pobūdžio nusikaltimus žmonėms gali būti paskirta viena gėdingiausių bausmių – viešas nuplakimas.
Artėjant 9:30 val., renkasi vis daugiau žmonių, matau ir du didžiulius autobusus. Vietiniai šneka, kad pamatyti renginio užsuko ir po Ačę keliaujantys malaiziečiai. Nenuostabu, viešas plakimas, kaip bausmė, čia dar taikomas, tačiau ne taip dažnai, kaip mums, gyvenantiems Vakaruose, galėtų atrodyti. Tai pirmasis plakimas, kurį pamačiau po beveik aštuonių mėnesių, praleistų šiame Indonezijos krašte.
Jau 9:30 val. ir egzekucija vėluoja prasidėti, tačiau tai nestebina. Indonezijoje daugelis dalykų vėluoja, belieka tik kantriai nusiteikti.
Netrukus vedėjas praneša, kad vyrai, atvykę stebėti viešo plakimo, turėtų atsistoti kairėje, o moterys – dešinėje pusėje, to paties paprašoma padaryti ir sėdinčių. Tai įprasta praktika, juk ir mečetėje vyrai atskiriami nuo moterų. Panašių dalykų teko matyti ir viešajame transporte, bet piko valandomis, kai žmonių autobuse labai daug, niekas atskyrimo taisyklės nesilaiko.
Pranešėjas taip pat perspėja, kad renginyje negali dalyvauti jaunesni nei 18 metų asmenys. Tiesa, ši taisyklė sunkiai įgyvendinama, nes niekas netikrina žiūrovų asmens tapatybės kortelių. Įleidžiami visi. Pastebiu, kaip vienas pareigūnas nurodo jauniems vaikinams, pasirėmusiems į metalinę tvorą, skiriančią juos nuo egzekucijos scenos, pasitraukti atgal ir vyresniems vyrams stoti į priekį. Greičiausiai baiminamasi, kad kameros gali užfiksuoti ir jaunesnių nei derėtų dalyvių veidus.
Taip ilgai lauktas reginys prasideda po pusvalandžio. Pradžioje imamas gieda maldą, keletą žodžių taria ir vienas iš pareigūnų. Galiausiai ugningą kalbą apie nuodėmes rėžia religinis lyderis.
Netrukus apie nuteistuosius sužinome daugiau. Renginio vedėjai praneša, kad šiandien viešai ant scenos bus nuplakti 8 žmonės: 3 vyrai ir 5 moterys. Paskelbiami šių asmenų vardai ir pavardės, jų amžius, darbo ir gyvenamoji vieta, religija, nusižengimas ir kiek rykščių jiems skiriama.
Po aštuonių mėnesių kalbos mokymosi galiu nesunkiai suprasti, kad šiandien baudžiami jauni asmenys – nuo 21 iki 30 metų, tarp jų yra ne tik dirbančių, bet ir studentų. Nubaustiesiems, priklausomai nuo to, kokį nusikaltimą jie padarė, paskirta nuo 10 iki 20 rykščių. Spėlioju, ar tarp visų tų žiūrovų yra ir nuteistųjų bendrakursių ar kolegų iš darbo?
Žiūrovai informuojami, jog situaciją stebi ir gydytojas. Ant scenos sudedamos bambukinės rykštės, kurios bus naudojamos čaižyti nusidėjėlių nugaras. Per minią nuvilnija gaudesys.
Egzekucijų įrašai plinta po internetą ir socialinius tinklus
Netrukus į sceną atvedamas baltais tradiciniais rūbais vilkintis pirmasis nusidėjėlis, kartu su juo žengia rudos spalvos drabužį vilkintis budelis. Akimirką pagalvoju, jog budelis galėtų būti ir moteris. Viskas taip puikiai užmaskuota, jog vargiai gali matyti budelio akis.
Jaunas vaikinas nulenkia galvą. Prie mikrofono stovintis vyras ima skaičiuoti kirčių skaičių. Budelis kerta vieną kirtį ir atitraukia ranką 90 laipsnių kampu, tuomet kerta vėl. Ir vėl atitraukia. Net neabejoju, kad tų kelių sekundžių, belaukiant kito kirčio, užtenka skausmui prasismelkti ne tik į nugarą, bet ir į visą kūną.
Publika nėra abejinga tam, kas vyksta scenoje. Jei nuteistasis parodo, jog yra silpnas, kad negali ištverti jam skirtų kirčių, per minią nuvilnija gausmas, šūksniai, tarsi visi ten esantys yra tam, kad tave sugėdintų. Ir jie visi – moterys, dėvinčios hidžabus, ir vyrai – rankose laikydami išmaniuosius telefonus viską fiksuoja. Greičiausiai kiekvienas iš jų tais vaizdais šiandien pasidalins savo „Instagramo“ ar „Facebooko“ profilyje.
Indonezijoje nėra tokio dalyko kaip asmens teisė į atvaizdą. Jau nebeskaičiuoju, kiek kartų paslapčiomis mane, baltąjį užsienietį, fotografavo viešajame transporte, tiesiog einant gatve ar besimaudant atvirame plaukimo baseine.
Po pirmojo vaikino seka kito nuteistojo eilė. Jis gauna pirmuosius kirčius ir matau, kaip virpa visas jo kūnas. Priėjęs pareigūnas greičiausiai pasiteirauja, ar viskas gerai ir ar galima tęsti. Kai vaikinas sulinksi galva, budelis tęsia savo darbą.
Netrukus ateina ir merginų eilė. Vaikinai šaukia, kai jos ima rodyti silpnumą. Skirtingai nei vyrai, nuteistos merginos rykščių bausmę priima klūpėdamos, o savo veidus jos dengia balta nosine, kad tik niekas jų neatpažintų. Man tai pasirodo beprasmiška, juk prieš keletą minučių viešai buvo paskelbti visi tavo duomenys.
Jau beveik aštuonis mėnesius gyvenant musulmoniškiausiame Indonezijos regione, iš vietinių teko girdėti, kad nuplakimas – tai tik socialinis veiksmas, skirtas sugėdinti už padarytą nusižengimą. Priversti pagalvoti apie moralę ir vertybes. Kai kurie šiandien nuplakti jauni žmonės buvo nubausti, nes juos pagavo besimylint, o tai draudžiama, jei nesi davęs santuokos įžadų. Kiti rykščių gavo, nes užsiėmė online prostitucija.
Kiekviena šalis savo viduje tvarkosi taip, kaip išmano, ir gyvenimą grindžia tuo, kuo tiki. Sklando kalbos, kad viešos egzekucijos turėtų būti perkeltos į kalėjimus, kur jų negalėtų matyti pašalinės akys, mat įsitvirtinusi praktika gadina Ačės įvaizdį. O man neįmanoma net įsivaizduoti, kiek jėgų artimiausiu metu reikės nuplaktiesiems, kurie, net neabejoju, patirs daugybę patyčių iš savo aplinkos ir nepažįstamų žmonių. Iki kol į sceną gauti kirčių užlips naujų nuteistųjų būrys.
Didžiosios Britanijos premjerė Theresa May antradienį dalyvavo atidengiant paminklą kovotojai už moterų teises Millicent Fawcett, kuris iškilo prie šalies parlamento Londone.
M. Fawcett yra pirmoji moteris, kurios paminklas iškilo greta 11-os iškiliems valstybės veikėjams vyrams skirtų monumentų, tarp kurių yra Nelsono Mandelos ir Winstono Churchillio skulptūros.
M. Fawcett buvo viena pagrindinių aktyvisčių, kurių dėka 1918 metais moterims, sulaukusioms 30 metų, buvo suteikta teisė balsuoti. Ji mirė 1929-aisiais, būdama 82 metų, sulaukusi to meto, kai moterys įgijo vienodas su vyrais balsavimo teises.
Menininkės Gillian Wearing sukurtas paminklas vaizduoja aktyvistę, laikančią plakatą su užrašu: „Drąsa kviečia būti drąsiu visose situacijose“ (angl. Courage calls to courage everywhere). Tai frazė iš vienos M. Fawcett kalbų.
Th. May paminklo atidengimo ceremonijoje sakė, kad „istoriją kuria daug žmonių... tačiau nedaugelis iš mūsų gali tvirtinti padarę tokį reikšmingą ir ilgalaikį poveikį, kokį padarė dama Millicent“.
Hinsdeilio miestelis, esantis Ilinojaus valstijoje (JAV), visiškai skiriasi nuo kitų, esančių aplink Čikagą. Vien pažvelgus į namus aišku, kad juose gyvena tik rinktinė publika: turtingi advokatai, gydytojai, profesoriai, verslininkai ir politikai. Kitaip sakant – trisdešimt kilometrų nuo Čikagos, atokiau nuo triukšmo ir miesto dulkių, įsikūrė elitas, pasakoja LRT televizijos laida „Emigrantai“.
Net namo Hinsdeilyje nenusipirksi taip paprastai. Neužtenka turėti šimtus tūkstančių ar net milijoną dolerių – būtent tiek jie čia kainuoja. Reikia gauti vietinės bendruomenės pritarimą, gyventojai turi sutikti, kad čia atsikeltų kažkas naujas. Būna kruopščiai patikrinama biografija. Tad galite net neabejoti, kad visi, kas čia atsidūrė, tikrai to nusipelno.
Hinsdeilis vadinamas ne tik vienu turtingiausių, bet ir saugiausiu bei švariausiu Čikagos priemiesčiu. Nekeista, kad čia patekti nori visi. Ne tik gyventi, bet ir užsiimti verslu.
Lietuvė Rimgailė Ačienė – viena tų laimingųjų. Ji neturi čia namo, bet prieš keletą metų atidarė drabužių parduotuvę. Aštuonerius metus Amerikoje gyvenanti moteris sako, kad ši šalis visiškai pakeitė jos gyvenimą.
„Mano anyta čia gyvena jau labai daug metų – kokius 27-erius. Kai susipažinau su vyru, ji labai norėjo, kad mes atvažiuotume gyventi pas ją. Ir taip susiklostė, kad ji sutvarkė mums dokumentus ir mes išvažiavome pabandyti laimės čia“, – prisimena „Emigrantų“ pašnekovė.
Iš Kauno kilusi moteris sako niekada neidealizavusi Amerikos ir negalvojusi, kad šioje šalyje pildosi svajonės. Prieš išvykdama, ji puikiai suvokė atsidursianti visiškai kitokioje kultūroje, kur pritapti bus labai sunku.
„Mums nei buvo blogai Lietuvoje, nei mes važiavom čia, tikėdamiesi kažkokio stebuklo. Visur reikia gyventi. Ir nebuvo čia taip paprasta. Pradžioj, aišku, buvo kaip atostogos, viskas labai gražu, viskas įdomu, o paskui tiesiog realybė ir viskas“, – sako Rimgailė.
Visiška nežinomybė – štai ką reiškia emigracija, teigia moteris. Ir savo išgyvenimus Amerikoje ji lygina su loterija, kur gali arba laimėti, arba labai skaudžiai pralaimėti. Bet, kad sužinotum, kaip bus, turi praeiti daug metų.
„Vyras gavo darbą lietuvių kompanijoje. Tai buvo distribucijos kompanija, kuri vežė lietuviškus produktus, tokius kaip maistas ir gėrimai, iš Lietuvos į Ameriką, o aš pradžioje nieko nedariau, paskui mokiausi. Kai atvažiavom, mūsų pirmam vaikui buvo 17 mėnesių, tai nebuvo pasirinkimo, reikėjo būti su juo namuose. Ir tuo metu aš išnaudojau laiką mokydamasi. Baigiau psichologijos magistrą. Ir planas buvo eiti dirbti. Bet gyvenimas pasuko kitais keliais“, – atskleidžia emigrantė.
Gyvenimą pakeitė laiškas su teigiamu atsakymu
Viskas ne pagal planą – taip tapimą verslininke pavadina Rimgailė. Ji sako niekada nesvajojusi dirbti prekyboje, tačiau netikėtai kilusi idėja greitai virto realybe.
„Idėja apie butiką [į galvą] šovė per naktį. Aš visą laiką juokiuosi, kad tai buvo nėštumo hormonai, nes aš tuo metu laukiausi antrojo vaiko. Aš niekada neturėjau minčių apie butiką ar kažką tokio. Tiesiog visą laiką man patiko lietuvių mada, lietuvių skonis, stilius. Tą veiklą sekdavau „Facebook“, matydavau, kas naujo, ir man to trūko čia. Ir mūsų lietuvės draugės ar kitos europietės kažką visą laiką siųsdavosi tai iš Europos, tai iš Lietuvos. Ir kai apsirengia, visą laiką [sulaukia klausimo] – iš kur čia? Ai, iš Europos. Na, viskas aišku, čia nieko tokio negausi.
Ir vieną vakarą man tiesiog kilo tokia idėja... Vėl žiūrėdama naujas kolekcijas, vyrui užsiminiau – kodėl nepabandžius čia atvežti? Vyras sako – tai daryk. Aš atsisėdau vakare prieš eidama miegoti, parašiau pirmą el. laišką vienai mėgstamai dizainerei ir nuėjau miegoti. Iš ryto atsikėliau, buvo atsakymas „taip“, – prisimena emigrantė.
Laiškas, kuris pakeitė gyvenimą, – taip iš Lietuvos gautą atsakymą vadina Rimgailė. Prieš atidarydama parduotuvę ji nerašė jokio verslo plano, nedarė jokių skaičiavimų, o tiesiog klausė vidinio balso.
„Pagauta euforijos išsiunčiau dar gal 15 el. laiškų ir per tą pačią dieną atėjo atsakymai, kad visi suinteresuoti. Ir viskas – pasidarė toksai kamuolys, kuris pradėjo riedėti ir viskas natūraliai tiesiog išsirutuliojo. [...] Iš pradžių namie buvo sandėliukas, [drabužiai] plisdavo per lietuvius. Paskui namai pavirto į sandėlį, reikėjo ieškoti patalpos, kur žmonėms būtų patogiau atvažiuoti, kur būtų maloniau. Tada atsirado mažas butikėlis Hinsdeilyje, o šiemet išsikėlėme į didesnes patalpas“, – pasakoja Rimgailė.
Didžiausias komplimentas – klausimas, kur pirko
Mūsų šalies dizainerių drabužiai, kuriais ėmė prekiauti Rimgailė, iš karto sulaukė pasisekimo. Pirmiausia tarp Čikagos apylinkėse gyvenančių lietuvių, vėliau juos pastebėjo ir amerikietės. Pasak „Emigrantų“ pašnekovės, nors atrodo, kad Amerikoje yra visko, iš tikrųjų daug ko čia trūksta, tik reikia laiku tai pastebėti.
Vos tik atvykusi Rimgailė pastebėjo, kad Amerikos rinkoje labai daug nekokybiškų, beverčių daiktų. Ji sako, kad čia gali apsipirkti pigiai, bet kokybė bus tragiška.
„Didžioji dalis, pažiūrėjus į etiketes, yra „Made in China“. [...] Aišku, priklauso nuo parduotuvių. Yra parduotuvių, kur tu sumokėsi 100 dolerių ir kokybė nebus labai gera, bet yra, kur sumokėsi 500 dolerių ir ta kokybė bus daug geresnė, nors toj pačioj Kinijoj pagaminta. Bet, pvz., toms pačioms amerikietėms tai, kad audinys europietiškas, kad pagaminta pačioje Europoje, jau yra didžiulis privalumas“, – aiškina Rimgailė.
Moters teigimu, jaunimas kokybės ir išskirtinių modelių nevertina, o vyresnės amerikietės varžosi, kad tik atrodytų kuo originaliau. Ji priduria, kad didžiausias komplimentas vietinei moteriai – klausimas, kur ji pirko suknelę. Tai reikš, kad drabužis tikrai unikalus.
„Skiriasi ir stilius, ir skonis. Negali sakyti, kad amerikiečiai neturi skonio ar stiliaus. Visko yra, bet europietiškas skiriasi. Atskirsi visą laiką. [...] Tos pačios amerikietės, kurios ateina čia pirkti, juokiasi – aš tai niekam nesakysiu, kur apsiperku, nes nenoriu, kad ateitų mano draugės čia ir visko prisipirktų, noriu būti vienintelė. Joms tiesiog patinka tas išskirtinumas“, – pasakoja „Emigrantų“ pašnekovė.
Atėjusios pirmą kartą beveik niekada neperka
Hinsdeilį, kuriame gavo mažas kambario dydžio patalpas, Rimgailė visą laiką vadino svajonių vieta. Ji sako žinojusi, kad jos prekės labai patiks vietinėms ponioms, kurios nori būti išskirtinės.
Pagrindinė miestelio gatvė lietuvei labai primena senąją Europą, kur klesti maži drabužių ir aksesuarų salonai. Pasak Rimgailės, tokių gatvių nerastume nei pačioje Čikagoje, nei kituose miesteliuose aplink ją.
Rimgailė pasakoja, kad šiame miestelyje žmonės gyvena taip, kaip rodo serialuose apie turtingus amerikiečius. Tarsi dirbtinai sukurtas idealus pasaulis, kur visi visą laiką šypsosi, kur neegzistuoja problemos.
„Čia tikrai gyvena turtingi žmonės. Išsilavinę žmonės, bankininkai, verslų savininkai, gydytojai. Labai daug gyvena tokių, kur neaišku, kas jie tokie ir ką jie veikia... Nedirbančios [moterys] ryte čia bėga krosiuką, eina su draugėmis atsigerti kavos, vaikšto su šunimis, vaikus į mokyklą išleidę eina apsipirkti“, – apie miestelio kasdienybę kalba Rimgailė.
Ji teigia, kad tokiose vietose labai svarbu pritapti prie bendruomenės, įgauti žmonių pasitikėjimą, parodyti, kad esi jų lygio.
„Amerikietės neperžengia tos ribos, kad atsiskleistų iki galo. Lietuvaites aš jau visas pažįstu, visas jų šeimos istorijas žinau: kur keliavo, ką darė, apie vaikus ir pan. O amerikietės santūresnės. Apskritai amerikiečiai, nors atrodo labai atviri, iš tiesų yra gana santūrūs ir konservatyvūs.
Kai pirmą kartą ateina į butiką, labai retai kada iš karto perka. Pirmą kartą jos tik apčiupinėja, pagiria, apžiūri ir išeina. Sako – I`ll be back [sugrįšiu]. Jos nori priprasti. Jos žino parduotuves, kur visą laiką perka, ir jos visada eina tenai ir perka net nesimatavusios. O čia pirmą kartą apsižiūri, bet paskui, kai sugrįžta, lygiai taip pat – jau perka ir nesimatavusios. Prie visko jos turi priprasti“, – aiškina lietuvė.
Nors lietuviškų prekės ženklų bei dizainerių pavardžių amerikietės nežino, joms negaila už gaminį iš mūsų šalies sumokėti kiek daugiau. Pasak Rimgailės, užrašas „Made in Lithuania“ joms reiškia ekologiją ir kokybę.
„Kokybės ir kainos santykis amerikietes tikrai tenkina. Jos galėtų mokėti daug daugiau. Bet, kaip sakau, mano klientės yra ir lietuvaitės, ir europietės, ir rusaitės, ir ukrainietės, ir italės. Tad nesinori išpūsti burbulo iš tų kainų. Man geriau, kai žmonės apsiperka, būna laimingi ir sugrįžta, negu kai ateina kartą į mėnesį kartą ir vos tegali kažką nusipirkti“, – savo požiūrį atskleidžia Rimgailė.
Išrinkti vieno populiariausio drabužio verslininkei neįmanoma, ji sako, kad Hinsdeilio moterys perka beveik viską. Daugelis pirkėjų net negalvoja, kur kokiai progai priderins drabužį, jeigu patiko – tiesiog ima.
„Žinokit, perka viską. Ypatingai atėjus naujoms kolekcijoms, perka po pusę kolekcijos. Nes žino, kad jeigu dabar nenusipirks, rytoj nebegaus. Turime tikrai mažai vienetų, nebūna čia 10-ies vieno daikto vienetų“, – „Emigrantams“ sako lietuvė.
Turtingų ponių stiliaus konsultante tapusi Rimgailė dažnai girdi klausimų apie Lietuvą. Ypač nuolatinės klientės domisi, kur yra mūsų šalis, kas joje ypatingo. Verslininkė sako labiausiai mėgstanti pasigirti miškais, ežerais ir Nidos kopomis.
„Kai kurie ateina ir sako: o, aš ieškojau „Google“, kaip atrodo Lietuva. Kokia graži šalis, norėčiau ten nuvažiuoti“, – pasakoja Rimgailė.
Jau ketverius metus nuosavai parduotuvei vadovaujanti Rimgailė džiaugiasi, kad parduoda vis daugiau ir daugiau. Tačiau įspūdingų turtų ši lietuvė sako nesusikrovusi. Ji teigia, kad smulkiuosius verslininkus slegia dideli mokesčiai: „Jie duoda tau uždirbti, bet ir pasiima atgal labai daug.“
Du vaikus auginančiai verslininkei svarbiausia užsidirbti pragyvenimui, kažko daugiau ji ir nesitiki. Nors sako, kad pasitaiko tikrai neeilinių pasiūlymų. Juk ne veltui Amerika vadinama galimybių šalimi: „Gavau pasiūlymą iš Holivudo dalyvauti „Music Awards“, jie ten išvakarėse turi prabangių aksesuarų pristatymą įžymybėms ant raudonojo kilimo. Prekių ženklai gali save pristatyti įžymybėms, kažką padovanoti ir taip save reklamuoti.“
Laida „Emigrantai“ – antradieniais, 19:30 val., per LRT televiziją.
Ekvadoro prezidentas ketvirtadienio vakarą pateikė ultimatumą Kolumbijos marksistų sukilėliams per 12 valandų pateikti konkrečios informacijos apie tris pagrobtus žurnalistus, priešingu atveju žadėdamas imtis griežtų atsakomųjų priemonių.
Ketvirtadienį šalies vyriausybė iš Kolumbijos televizijos RCN gavo nuotraukų, leidžiančių daryti prielaidą, kad pagrobti žurnalistai yra nebegyvi.
„Laikrodis pradeda skaičiuoti laiką“, – pažymėjo L. Moreno.
32 metų žurnalistas Javieras Ortega, 45 metų fotografas Paulis Rivasas ir jų 60-metis vairuotojas Efrainas Segarra buvo pagrobti kovo 26 dieną Ekvadoro ir Kolumbijos pasienyje.
Balandžio 3 dieną Kolumbijos televizija RCN parodė 23 sekundžių trukmės vaizdo įrašą, kuriame buvo matyti trys pagrobti vyrai su spynomis surakintomis grandinėmis ant jų kaklų. Šis įrašas buvo pirmasis įrodymas, kad pagrobtieji yra gyvi.
Vaizdo įraše vienas įkaitų prašo L. Moreno susitarti su sukilėliais dėk jų paleidimo.
L. Moreno savo ruožtu paskelbė, kad jo vyriausybė „padarys viską, kas įmanoma, kad saugiai sugrąžintų juos namo“.
Prezidentas nusprendė skubiai grįžti į sostinę Kitą, kai Kolumbijos televizija paskelbė gavusi nuotraukų, esą rodančių, kad pagrobti vyrai gali būti nebegyvi.
Žurnalistai buvo pagrobti, kai dirbo pasienio rajone, kur Ekvadoro saugumo pajėgos buvo nekart užpultos nuo FARC atskilusių sukilėlių, užsiimančių prekyba narkotikais.
FARC istorinį taikos susitarimą su Kolumbijos vyriausybe sudarė 2016 metais.
Nuosavą restoraną Londone turėjusi Ieva Dulkytė geriau nei bet kas kitas žino, kokia sunki ir nepakeliama emigracijoje būna vienatvė. Kai svetimoje šalyje neturi kam pasiguosti, kai nėra su kuo pasitarti ir dėl visko, kas benutiktų, turi spręsti pati. LRT televizijos laidai „Emigrantai“ Ieva papasakojo, kiek daug sunkumų teko išgyventi, kokių išdavysčių ir apgaulių patirti.
Maždaug prieš metus buvo pats sunkiausias, pats juodžiausias laikotarpis, kurį plyštančia širdimi Ieva iškentėjo, ir tik dabar ji sako vėl galinti šypsotis. Tačiau šypsosi pro sukąstus dantis – širdyje vis dar labai sunku.
„Kažkokią gėdą jaučiu – atrodo, nuvyliau visus, kurie tikėjo ir galvojo, kad galiu kažką pasiekti, didžiavosi manimi“, – sako Ieva.
Išgirdę, ką pasakoja ši moteris, daug kas galbūt persigalvos ir nebenorės išvykti į svajonių šalimi vadinamą Angliją.
„Anglijoj nėra lengva, ypatingai Londone. Viskas labai brangu ir sunku. Aišku, gali gyventi iš socialinių pašalpų, bet aš esu labai nusiteikusi prieš jas: jeigu tu sveikas, turi kojas, rankas, gali dirbti. [...] Bet jei nori pradėti kažką [savo], tai visų pirma reikia 100 procentų viską išsiaiškinti, kad [užsitikrintum, jog] tau tikrai pasiseks. Niekada negali žinoti – gali pasisekti, gali ne, bet reikia labai atsargiai“, – pataria „Emigrantų“ pašnekovė.
Iš Portugalijos į Angliją – dėl meilės
Ievos emigracijos istorija prasidėjo prieš 17 metų – 2001-aisiais, kai netikėtai gavo pasiūlymą išvykti gyventi ir dirbti į Portugaliją. Tuo metu bet kokia Vakarų Europos šalis jaunai lietuvei atrodė kaip svajonės išsipildymas.
„Atsimenu, buvo sekmadienis, paskambino brolis ir pasakė: kitą savaitę tu važiuoji dirbti į Portugaliją. Sakau – o, gerai. Ir išvažiavau po savaitės.
Brolio merginos draugai dirbo su tokia vokiečių šeima. Jie seni ir turėjo namą Portugalijoj. Moteris buvo susilaužiusi ranką ir jiems reikėjo pagalbininkės sutvarkyti namus, padaryti valgyti, nueiti apsipirkti. Taigi aš turėjau išvažiuoti dviem mėnesiams į Portugaliją.
Išvažiavau ir po tų dviejų mėnesių, kadangi man ten patiko ir išleidau visus pinigus, pagalvojau, kad gal nelabai galiu grįžti atgal be nieko, tai nusprendžiau pasilikti. Paskambinau tėčiui, sakau – pasilieku. Prabuvau Portugalijoj apie 3 metus“, – pasakoja Ieva.
Iš Vilniaus kilusi moteris sako, kad ją sužavėjo portugalų atsipalaidavimas, amžinai geras oras ir gyvenimas prie jūros. Galbūt Portugalijoje ir būtų nugyvenusi visą gyvenimą, tačiau netikėtai jos kelyje pasipainiojo žavusis anglas.
„Dirbau restorane padavėja ir ten susitikau savo meilę. Jis buvo anglas, atostogavo tenai. Metus jis mane lankė, o po metų paprašė, kad atsikraustyčiau čia, į Angliją“, – atskleidžia emigrantė.
Iki šiol Ieva sako, kad ji pati niekada nebūtų pasirinkusi Anglijos, į šią šalį ją atvedė akla meilė. Lietuvė tikėjo, kad iš to turėtų išeiti kažkas labai gražaus ir amžino. Todėl buvo pasiruošusi pereiti viską, ką likimas jai pametės.
Darbą virtuvėje, kas vėliau tapo jos pašaukimu, – Ieva pradėjo nuo paties žemiausio laiptelio. Iškentėjo viską, nors tuo metu atrodė, kad tai daryti neverta. Ji sako niekada nebūtų pagalvojusi, kad taps profesionalia virėja.
„Sunku: dirbi ilgas valandas, nuolat ant kojų, karšta, bet pripranti. Man pasisekė, kad mano vadybininkė buvo labai puikus žmogus. Ji pati yra škotė. Aš su ja dirbau ilgą laiką ir ji man padėjo pakilti pareigose“, – pasakoja Ieva.
Sunkumai darbe – dar ne viskas. Daug blogiau buvo namuose, kur Ieva bandė kurti šeimą su vyru, kuris ją ir priviliojo į Angliją. Devynerius metus jai atrodė, kad iš to kažkas išeis. Tačiau galiausiai viskas sugriuvo.
„Po 9 metų susipykau su savo vaikinu, tiesiog nepasisekė santykiai. [...] Tas žmogus norėjo skirtingų dalykų ir skirtingų žmonių“, – neslepia emigrantė.
Ieva sako supratusi, kad tas romanas niekur neveda. Nebuvo nei vestuvių, nei vaikų, jokio žingsnio į priekį. Ji pajuto, kad tapo anglo žaisliuku: „Jis susirado daug kitų moterų ir tiesiog negrįždavo namo. Iš pradžių dvi dienas, paskui savaitę, paskui mėnesį, paskiau gaudavau raštelius, kad jis išvažiavo į kitą šalį atostogų: aš grįšiu, myliu, būk, lauk. Tai, kaip sakoma, kantrybė baigėsi. Susikroviau daiktus ir išvažiavau.“
Ieva sako, kad Anglijoje nieko daugiau neturėjo – tik jį ir jo šeimą, todėl pabėgti nuo viso to jai buvo labai skaudu.
„Jis turėjo tris dukras, su kuriomis labai gerai sutariau. Skaudžiau buvo palikti jas negu jį. Jos vis man skambino, norėjo susitikti“, – „Emigrantams“ pasakoja Ieva.
Atsikratyti melagiu vyru nebuvo taip jau lengva, prasidėjo grasinimai. „Buvo labai įsiutęs, kad palikau. Mes turėjom du katinus ir aš juos pasiėmiau. Tai jis sakė – grąžink katinus, nes kitaip aš tau padangas nuleisiu. Sakau – gerai, pasiimk katinus. Paskiau jis mane į labai dideles skolas įvėlė. Jis vis norėjo susitikti. Bet kam susitikti? Nėra prasmės. Nebent nori grąžinti pinigus. Jeigu nenori grąžinti pinigų, geriau nesusitikti“, – sako Ieva.
Pabėgusi iš Kento Ieva atsidūrė Londone, kur dabar su ja ir susitiko „Emigrantai“. Apsigyveno ji ramiame Vimbldono rajone, kuris visame pasaulyje garsėja čia vykstančiu teniso turnyru.
„Norėjau išvažiuoti, nes ten mažas miestelis, čia daugiau perspektyvų, daugiau žmonių. Į Lietuvą grįžti negalvojau. Nepasisekė ir tarsi gėda grįžti atgal taip, kaip išvažiavai... Išvažiavai su maišeliu ir atgal grįžti su tuo maišeliu. Norėjosi eiti toliau, kažką pasiekti“, – aiškina Ieva.
Keliuose privačiuose restoranuose Kente ir Londone padirbusi lietuvė pajuto, kad atėjo metas nuosavam verslui. Per daug nesvarsčiusi galimų pasekmių tiesiog išsirinko vietą, kur norėtų turėti kavinukę.
Verslą Ieva pradėjo neturėdama jokio supratimo apie įmonės valdymą. Tai buvo tiesiog didelis noras ir tikėjimas, kad turi pasisekti, o finansiškai padėjo giminės.
Ieva dabar įspėja visus naivuolius, kurie mano, kad Londone lengva kurti verslą. Ji sako neįvertinusi milžiniškos šio miesto konkurencijos. Tik vėliau suprato, kad reikia sukurti kai ką labai išskirtinio, jeigu nori, kad pasisektų.
„Kavinėje pusryčius dariau, pietus, maistą išsinešti, kavą. Ką žmonės norėjo valgyti, tą jiems padarydavau. Būdavo tie patys klientai, jiems labai patikdavo“, – pasakoja emigrantė.
Vienu brangiausių pasaulio miestų Londonas vadinamas ne veltui. Ir tai, kad bandai kurti mažą nuosavą verslą, niekam nerūpi.
„Ji buvo nedidelė – apie 20 vietų. Nuoma, visos sąskaitos – labai brangu. Ir labai sunkiai reikia dirbti. Aš dirbau 5 metus, praktiškai turėjau gal 6 išeigines dienas. 7 dienas variau nuo 7 ryto iki 6 vakaro, paskiau važiuoji apsipirkti kavinei, atveži prekes ir vėl iš naujo. Labai sunku vienai tą daryti. Paskiau dar nuoma padidėjo“, – prisimena moteris.
Kai prasidėjo pirmieji sunkumai, Ieva tikėjosi, kad tai tik verslo naujoko išbandymai, kad reikia pakentėti ir tuoj viskas ims gerėti. Tačiau klimpo vis giliau ir giliau. O pats žiauriausias dalykas, pasak Ievos, – suprasti, kad emigrantui niekas aplinkui negali patarti ir padėti.
„Sunkiausia viską daryti vienai, nes jokios pagalbos neturi. Turėjau daug problemų su savo darbuotojais, nes 100 procentų negali pasitikėti niekuo. Turėjau dvi operacijas, 8 savaites negalėjau pati dirbti ir per tą laiką viskas nuėjo žemyn. [...] Užsidarydavo anksčiau, klientų neaptarnaudavo taip, kaip aš būčiau aptarnavusi“, – „Emigrantams“ tvirtina Ieva.
Taip jau yra Londone – visi čia atvyksta užsidirbti, niekas negalvoja apie verslininkus ir nesistengia dėl jų aukotis. Kiekvienas kovoja už save. Taip darė ir Ievos virėjos bei padavėjos.
„Viena buvo anglė, kita – iš Bulgarijos, trečia – iš Irako. Ir dar pora pagalbininkų. [...] Aš dirbau ir iš namų, bet tiesiog pamatai, kad nesutampa, kas parduota, kas priimta. Ir žmonių labai sumažėjo“, – sako Ieva.
Pro savo buvusią kavinę negali net praeiti
Verslo žlugimas lietuvei buvo it peilis po kaklu. „Tai buvo baisiausi metai – praeiti ir užpraeiti. Dabar jau atsigaunu. Prieš tai atrodė, kad žemė tuoj prasiskirs ir sulįsiu į vidų“, – neslepia emigrantė.
Ieva sako bandžiusi dirbti vakarais kitame darbe ir bandyti iš tos algos gelbėti savo verslą: „Mano pusseserė sakė – neverta, baik, nes pati nusimarinsi taip dirbdama. Dirbdavau nuo 7 ryto iki 12 nakties.“
Kad reikia sustoti, Ieva suprato, kai vienąkart sėdint traukiny pradėjo „akyse važinėti kažkokios linijos“. Taigi geriausias dalykas visoje šioje istorijoje buvo akimirka, kai Ieva vis dėlto prisipažino, kad iš nuosavo verslo daugiau nieko nebus ir kavinę pardavė kitam žmogui.
„Dabar dar negaliu pro tą vietą eiti. Skaudu matyti, kad kiti ten dirba...“ – neslepia Ieva.
Labiausiai Ievai gėda ne prieš save, o prieš tuos artimus žmones, kurie buvo ja patikėję, kurie skolino pinigus dėl jos svajonės: „Tikriausiai niekad nesiskolinčiau vėl pinigų, kad kažką atidaryčiau. Reikia kažką susitaupyti ir tada atidaryti. Ir kitaip su darbuotojais... Aš su jais susidraugavau, man jie buvo kaip šeima ir aš niekada negalvojau, kad tau gali žmonės peilį į nugarą įsmeigti. Reikia turėti ribą: aš – šeimininkė, jūs – darbuotojai. O aš tą ribą peržengiau.“
Norėjo statyti namą Lietuvoj, bet nuslėpė, kad vedęs
Ilgai Angliją Ieva vadino šalimi, kurioje reikia dirbti ir užsidirbti. Tik po restorano žlugimo ji atsipeikėjo ir suprato, kad, be darbo, yra ir daugiau dalykų, pavyzdžiui, asmeninis gyvenimas. Tačiau ir mylimąjį rasti svetimoje šalyje nėra lengva užduotis. Vis sutinka tokių, nuo kurių vėliau norisi bėgti neatsigręžiant.
„Buvau susipažinusi su vienu: iš pradžių viskas buvo gerai, bet paskui paskambino jo žmona. Aš nežinojau, kad jis vedęs. Tai buvo labai didelis šokas. Mes kartais ir gyvenom kartu, nes kartu išsinuomojome butą. Jis net ir žemių Lietuvoj buvo nupirkęs, man norėjo namą statyti ten“, – pasakoja Ieva.
Į absurdišką situaciją patekusi moteris sako, kad galėjo gyventi kaip meksikietiškame seriale – mylimu vyru dalytis su kita. Tačiau žinojo, kad toks romanas toli nenuves: „Išsiskyrėm, trise gi negyvensim. Jis sakė – labai daug kas taip ir gyvena, tai kodėl ne? Labai vaikų norėjo. Aš sakau – kaip tu šitai įsivaizduoji? Ateisi kartas nuo karto aplankyti vaiko? Kaip čia šitas viskas vyks? [...] Jis dar kalbėjo, kad niekad žmonos nepaliks, nes finansiškai, man atrodo, jam neapsimoka jos palikti.“
Į Lietuvą – tik sulaukus pensinio amžiaus
Nors iš gilios psichologinės duobės jau išlipo, vis dėlto nepasisekusio verslo istorija dar nebaigta. Kas mėnesį ji dalimis išsimoka skolas. Ir skaičiuoja, kada bus paskutinė įmoka.
„Dirbu šiuo metu po 80 val. per savaitę. Keliuosi ketvirtą valandą ryto, važiuoju į darbą centre, pradedu pusę šešių, baigiu ten trečią, tada šeštą vakaro ateinu į kitą darbą ir baigiu dešimtą. Ir savaitgaliais dirbu. Poilsio dienų turiu labai retai, kartą per mėnesį arba kartą per du. Arba nebent paprašau, kad išeiginę duotų“, – sako emigrantė.
Skolą mokėti liko pusę metų. Iki to laiko Ieva pasiryžusi gyventi savo norams neskirdama nė svaro: „Batus nusipirkau praeitais metais. Labai, labai sąžinė graužia. Tiesiog noriu kuo greičiau su visais atsiskaityti.“
Po to ji svajoja pradėti naują, šviesesnį gyvenimo etapą – susirasti vaikiną ir naują darbą, kur gautų vyriausiosios virėjos pareigas ir gerą atlyginimą.
Angliją Ieva vadina tik laikina stotele, ji žino, kad šioje šalyje visam laikui tikrai nepasiliks. Sako, galbūt išvyks laimės ieškoti į Australiją arba į Honkongą, kuriame seniau lankėsi kaip turistė. „Į Lietuvą visą laiką galvoju sugrįžti, bet jau kai į pensiją išeisiu. Nes dabar – ką daryti, ką veikti? Kadangi aš jau taip seniai išvažiavusi, nežinau, ką veikti grįžus.“
Laida „Emigrantai“ – antradieniais, 19:30 val., per LRT televiziją.
Dvi Anglijoje ilgą ir sunkų kelią nuėjusios lietuvės nusprendė, kad šioje šalyje įkurs popmuzikos grupę ir taip garsins mūsų šalį visame pasaulyje. Populiarumo Agnė Stumbrė ir Vita Sakalauskaitė žada siekti viešindamos savo emigrantiškas istorijas. Jų teigimu, tai bus jų pagrindinis koziris prieš kitus muzikantus.
Grupė „Dijos“ tikisi sulaukti didžiulio palaikymo. „Jeigu kas būtų prieš 5–6 metus pasakęs, kad turėsiu savo nuosavą grupę, būčiau turbūt spjovus į veidą ir pasakius: nešnekėk nesąmonių, nes taip tikrai nebus. Bet galimybės tiesiog dėliojasi savaime“, – įsitikinusi dueto įkūrėja Agnė.
„Mane galite vadinti naivuole, bet mėgstu eksperimentus ir labai noriu vis kažką naujo pabandyti. Laikausi posakio, kad geriau pabandyti, negu sėdėti ant sofos, verkti ir sakyti, kad man nepavyko. Aš tiesiog sakau, kad reikia mėginti, eiti į priekį ir žiūrėti“, – moko lietuvė.
Vita įsitikinusi, kad ji turi viską, ko reikia norint pritraukti gerbėjų ir žiniasklaidos dėmesį. „Vien dainavimo šiais laikais nepakanka, žmogus turi gerai atrodyti bei turėti ką papasakoti“, – sako ji. Vita mano, kad labiausiai visi nustebs, kad į sceną pateko mergina, karjerą pradėjusi itin sunkiai – braškių laukuose.
Lietuvė, gimtojoje šalyje dirbusi banke konsultante, pasakoja Londoną pasirinkusi iš smalsumo ir noro pamatyti kitą pasaulio miestą. Tačiau Londone jos laukė ne kostiumais pasipuošę klientai, o alinantis fizinis darbas žemės ūkyje.
Jau tik atvykusi į Angliją Vita buvo pasirengusi daryti viską, kad išliktų svečioje šalyje. Ji sako giliai viduje visada žinojusi, kad jos laukia šviesi ir didinga ateitis, tačiau suprato, kad iš pradžių reikia pereiti daug vargo.
„Tai, ką patyriau čia atvykusi, labai užgrūdino. Dabar jau tikrai nieko nebijau“, – sako ji.
Moters rutina atrodė taip: kėlimasis ketvirtą ryto, stovėjimas eilėje prie dušo ir tualetų, kurie yra atskirai nuo gyvenamųjų patalpų, ir grėsmė netekti darbo nesurinkus nustatyto kiekio uogų. Po nepilno mėnesio braškių ūkyje moteris perėjo į bulvių ūkį. Šįkart jai reikėjo dirbti prie konvejerio. Nors darbas buvo geriau apmokamas, Vitos tai neguodė, nes darbas buvo fiziškai sunkus, trūkdavo poilsio pertraukų.
Pranašumas tarp atlikėjų – sunkaus darbo patirtis
Ji atvirai pasakoja, kad pradėjusi dirbti Anglijos ūkyje jautėsi tarsi uždaryta kalėjime. Visur buvo grotos, tvoros ir užraktai. Taip pat kiekvienas darbininkas turėjo nešiotis specialų pasą, kurį tekdavo rodyti griežtiems apsaugininkams. Tačiau šis sunkus etapas turėjo pabaigą.
Iš ūkio pabėgusi į didįjį Londoną Vita dar turėjo nemažai pasikankinti. Tuo metu, kai čia atvyko, ji negalėjo pagalvoti, kad kažkada ateis tokia diena, kai galės pozuoti naujos grupės fotosesijoje. Iki sėkmingo periodo, palikusi žemės ūkio darbus, lietuvė ėmė belstis į agentūrų duris, kad susirastų geresnį nei iki tol darbą, bet, kaip ji pati sako, visur atsimušdavo į sieną, todėl teko dirbti pavienius darbus pašte, fabrike ir kavinėje.
Pirmą pastovų darbą emigrantė gavo metalo fabrike, bet dėl didžiulių ir greitai veikiančių konvejerių šis darbas ją baugino. Tada jos laukė valymo įmonė, kurioje pakilo į prižiūrėtojos pareigas, vėliau – administratorės darbas, kurį ji dirbo iki susilaukdama vaiko.
Jeigu tik norėtų, Vita galėtų parašyti knygą apie tai, kaip emigracijoje nuo pačios apačios pakilti į aukštumas.
30-metės lietuvės gyvenimo istorija: trys vaikai nuo trijų ją palikusių vyrų
Grupės sumanytojos Agnės istorija irgi sukrečianti. Tačiau ne dėl darbų, kuriuos dirbo, bet dėl neeilinio asmeninio gyvenimo. Pirmą kartą ji pastojo būdama paauglė, o dabar, būdama trisdešimties, turi tris vaikus. Tačiau šalia jos nėra nė vieno iš vaikų tėvų.
Pirmosios dukros, kuriai šiuo metu 14-a, tėvas nesidomėjo šeima. Antrojo vaiko tėvas nutraukė vestuves likus dviem savaitės iki ceremonijos. Tuo metu Agnė buvo nėščia.
Ne vieną interviu apie savo liūdnai pasibaigusias meiles lietuviškai žiniasklaidai davusi emigrantė neslepia, kad išgyveno labai sunkius laikus. Būtent ieškodama laimės, ji atvyko į Londoną.
„Atvažiavau dirbti trims mėnesiams, vasarai. Sugalvojau, kad trūksta pinigų ir sumąsčiau, kad padirbsiu vasarą, bet įsimylėjau Londoną tiesiog be proto. Mane tas miestas sužavėjo. Iš tikrųjų dar dėl to, kad dukrą pagimdžiau 16 metų, tada išėjimai kažkur buvo labai apriboti, o į Londoną atvažiavau be vaikų trims mėnesiams, tad per pirmą mėnesį turbūt aplankiau visas įmanomas vietas“, – atviravo emigrantė Londone.
Kaip ir visi atvykėliai, ieškoti laimės Londone Agnė pradėjo nuo darbų aptarnavimo srityje. Tuo metu galvoje buvo ne muzikos grupės ir šou pasaulio užkariavimas, o vienintelis tikslas – išmaitinti vaikus. Iš pradžių turėjusi du vaikus, gyvendama Londone Agnė susilaukė trečiojo. Pastojo nuo vyro, kurį sutiko išgyvendama didžiulę krizę. Moteris su tada dar dviem vaikais gyvendama Londone nuomojosi būstą, bet savininkas iš jo išvarė, nes per vakarėlį svečiai apgadino namuose buvusį šeimininko turtą.
Pirmyn ir atgal blaškydamasi po šį milžinišką miestą Agnė sutiko lietuvį, padovanojusį jai trečią vaiką. Tačiau ir ši meilės istorija baigėsi nelaimingai – ji buvo palikta būdama aštuntą mėnesį nėščia. Po to, ką ištvėrė, Agnė sako, jos jau niekas nenustebintų ir neišgąsdintų. „Esu viskam pasirengusi, atlaikysiu bet kokį smūgį“, – įsitikinusi ji. Tačiau vargšele savęs nelaiko, ji iškelia galvą aukštyn ir džiaugiasi tapusi labai stipria asmenybe.
Vieniša daugiavaikė mama ir juodžiausius darbus išbandžiusi darbininkė – tikriausiai daug kam gali pasirodyti, kad iš tokios sąjungos pramogų pasaulyje nieko gero gali neišeiti, tačiau šios merginos sako galinčios visus nustebinti. „Kuo didesnius sunkumus išgyveni – tuo daugiau norisi siekti“, – sako jos.
Grupė žada garsinti Lietuvą visame pasaulyje
Ūkyje, fabrike, o galiausiai valytoja dirbusi Vita sako, kad tapti dainininke ją padrąsino vienas vyras, su kuriuo kartu ji valydavo biurus. Tai jis pastebėjo, kad lietuvė turi gerą balsą.
Naujosios emigrančių grupės „Dijos“ nare tapusi Vita sako, kad jos stiprioji pusė – ne tik balsas, bet ir išskirtinė išvaizda. Ji pasakoja dažnai sulaukianti komplimentų, kad puikiai atrodo.
Komplimentais mėgaujasi ir Agnė, kuri neslepia, kad po gimdymo kai kurias kūno vietas koregavosi pas plastinės chirurgijos specialistus.
Ypatingos, gausios sukrėtimų grupės narių istorijos yra didžiausias jų išskirtinumas, sako dueto lyderė Agnė. Tačiau jeigu klausytojams to bus maža – merginos žada stebinti neįtikėtinais įvaizdžiais.
„Rodos, kad Anglijos kavinėse dainuojantys dainininkai turi labai stiprius balsus, bet atrodo jie labai paprastai, nėra į ką pasižiūrėti. Manau, kad būdamas ant scenos turi išsiskirti kažkuo, turi būti kitoks, atrasti iš karto savo stilių“, – įsitikinusi grupės narė Agnė.
„Dijos“ jau nufilmavo pirmąjį muzikinį klipą, surengė ne vieną fotosesiją, o netrukus planuoja pradėti koncertuoti. Grupės lyderė ir įkūrėja jau laukia dienos, kai iš šios veiklos ims uždirbti didelius pinigus. O Vita sako, kad kurį laiką muzikinę karjerą bandys derinti su paprastesniu darbu. Netrukus ji tikisi pradėti dirbti apsaugos darbuotoja.
JAV prezidentas Donaldas Trumpas ketvirtadienį po dviejų mėnesių tylos atsakė į kaltinimus, kad jis esą turėjo lytinių santykių su viena pornografijos žvaigžde: valstybės vadovas tvirtino nemokėjęs jai per savo advokatą 130 tūkst. JAV dolerių (105 tūkst. eurų), kad moteris tylėtų.
Keletą savaičių vengęs klausimų apie įtariamą slaptą pasimatymą su aktore, D. Trumpas tarė tvirtą „ne“, paklaustas, ar jis žinojo apie sumą, sumokėtą 2016 metų rinkimų kampanijos paskutinėmis savaitėmis.
Prezidento ilgalaikis teisininkas Michaelas Cohenas pripažino, kad sumokėjo S. Daniels 130 tūkst. dolerių (104,7 tūkst. eurų) ir apkaltino aktorę pažeidus jos pasirašytą slaptumo susitarimą.
Praėjusį mėnesį S. Daniels televizijos interviu, kurį žiūrėjo daugiau kaip 21 mln. amerikiečių, teigė turėjusi su D. Trumpu nesaugių lytinių santykių, susitikusi su juo garsenybių golfo turnyre prie Tahou ežero Kalifornijoje 2006 metų liepą – netrukus po to, kai D. Trumpo žmona Melania pagimdė jųdviejų sūnų.
Įtariamas romanas bei galimi mėginimai jį nuslėpti yra sunkus klausimas prezidentui tiek teisiškai, tiek politiškai, nes jis potencialiai gali pakirsti evangelikų rinkėjų paramą. Ši grupė sudaro ketvirtadalį JAV gyventojų; per pastaruosius prezidento rinkimus daugelis jų balsavo už D. Trumpą.
Nors teigiama, kad numanomi nesantuokiniai santykiai vyko abiejų partnerių sutikimu, aktorei sumokėti 130 tūkst. dolerių galbūt yra nedeklaruotas įnašas į rinkimų kampaniją.
Baltųjų rūmų vadovas tvirtino nežinąs, kodėl jo teisininkas sumokėjo S. Daniels.
„Turėtumėt apie tai paklausti Michaelo Coheno. Michaelas yra mano teisininkas. Turėtumėt paklausti Michaelo“, - sakė D. Trumpas.
Vienam žurnalistui oro uoste paklausus D. Trumpo, ar jis ką nors žino apie šią sumą, prezidentas atsakė: „Ne, nežinau.“
Šiuo teiginiu iškart suabejojo S. Daniels advokatas Michaelas Avenatti.
„Labai tikimės įvertinti, kiek tikras yra pono Trumpo apsimestinis nežinojimas apie 130 tūkst. dolerių sumą“, – paskelbė jis socialiniame tinkle „Twitter“.
„Istorija mus moko, kad viena yra meluoti žiniasklaidai, ir visiškai kas kita – tą daryti davus priesaiką“, – pridūrė teisininkas.
Prezidentas lig šiol viešai nekalbėjo apie šiuos kaltinimus ir nuolat ignoruodavo žurnalistų klausimus apie skandalą, jau keletą mėnesių persekiojantį Baltuosius rūmus.
S. Daniels siekia, kad teismas pripažintų negaliojančiu jos pasirašytą „tylos susitarimas“, kadangi D. Trumpo parašo po dokumentu esą nėra. Prezidento ketvirtadienį padaryti komentarai tokį teiginį, panašu, patvirtintų.
Tokiais susitarimais, nors jie yra teisėti, įtakingi vyrai dažnai naudodavosi norėdami nuslėpti romanus, priekabiavimą darbo vietoje ar net įtariamą lytinį išnaudojimą.
S. Daniels taip pareiškė M. Cohenui ieškinį dėl šmeižto ir siekia, kad prezidentas duotų parodymus prisiekus.
Pirmoji šalies ponia kol kas viešai nereagavo, bet jos atstovė Stephanie Grisham (Stefani Grišam) paragino rodyti pagarbą.
„Nors žinau, kad žiniasklaida mėgaujasi spėlionėmis ir nešvankiais gandais, norėčiau priminti apie nepilnametį vaiką, kurio vardo neturėtų būti naujienose, kai įmanoma“, – tinkle „Twitter“ parašė atstovė.
Vaida Vasiliauskaitė-Radzevičienė dabar jau gerbiama ponia, tačiau prieš 16 metų, kai vos tik atvyko į Londoną, buvo paprasta, sunkiai dirbanti darbininkė. Be to, dar ir nelegalė. Tokių kaip ji buvo tūkstančiai ir daugelis iki šiol sunkiai lenkia nugaras fabrikuose. Bet tik ne Vaida.
Tačiau Vaidos istorija visai kitokia. Ji nuolat judėjo į priekį, siekė išsilavinimo, geresnio darbo ir labai norėjo šeimos. Visi norai išsipildė. Buvusi valytoja tapo nekilnojamo turto agentūros vadove, kiekvieną savaitę suraitančia pardavimo arba nuomos sutartis už įspūdingas sumas. Be to, šalia savęs ji glaudžia septyneriais metais jaunesnį mylimąjį, taip pat lietuvį Ainį. Neseniai šeima susilaukė ir pagausėjimo.
„Atsimenu, tikrai nebuvo lengva išvažiuoti <...>. Tiesiog norėjau užsidirbti pinigų ir grįžti atgal. Jokios minties pasilikti nebuvo“, – prisimena lietuvė.
Į Angliją su studento viza atvykusi Vaida greitai šioje šalyje tapo nelegale. Tuo metu – 2002 metais, kol Lietuvos dar nebuvo Europos Sąjungoje, taip darė daugelis.
„Pradžia buvo nelengva. Niekas čia nieko nelaukia, niekas nieko nežada. Jeigu yra kažkokia vieta, tai ji laisva tik kelias dienas, jei ne tu [ją užimsi], tai kitas“, – apie anuometinius įsidarbinimo ypatumus „Emigrantams“ pasakoja lietuvė.
Nelegalai rizikavo būti deportuoti. Tačiau Vaida ne tik rizikavo, bet ir įkliuvo. Netikėtai, vienoje iš Londono traukinių stočių policijos sulaikyta lietuvė gavo siuntimą atgal į namus. Sugrįžti į Angliją jai buvo praktiškai neįmanoma, tačiau lietuvė sugebėjo. Į šalį šįkart ji atvyko per Airiją. Žinoma, vėl nelegaliai.
Lietuvoje viešuosius ryšius studijavusi Vaida Londone karjerą pradėjo nuo viešbučio kambarinės pareigų. Vėliau ėmėsi tvarkyti ne tik viešbučius, bet ir asmeninius žmonių būstus. Čia, žinoma, atlyginimas buvo didesnis. Jis dar pakilo pradėjus dirbti nekilnojamojo turto (NT) agentūroje. Tik tada emigrantė jau užėmė administratorės pareigas.
Norint eiti į priekį, reikia savimi pasitikėti. O to šiai lietuvei netrūko. Ji ne tik save pačią, bet ir kitus įtikino, kad gali daug pasiekti. Panaudojusi kelis triukus, atrakindavo visas duris, į kurias tik belsdavosi.
Iš valytojos – į NT agentes
Dirbti parduodant namus ir butus buvo sena Vaidos svajonė, tačiau ji pati tikrai niekada nebūtų patikėjusi, kad ta svajonė išsipildys Londone. Įmonė, kurioje lietuvė dirbo administratore, bankrutavo, tačiau netrukus Vaida sulaukė buvusio kolegos pasiūlymo dirbti su juo. Čia lietuvė jau nebebuvo administratore – pati pradėjo aprodyti nekilnojamojo turto objektus.
O pabandyti nerti jau į nuosavą verslą užsispyrusią moterį įkalbėjo šalia atsiradęs vyras. NT apsaugos srityje dirbusį lietuvį Ainį Vaida sutiko Londone, vienos draugės vakarėlyje.
„Tiesiog sakau – atėjo laikas. Išeik iš darbo, aš išeinu iš savo darbo, ir darom savo kompaniją. Užtenka čia kitiems nugarą lenkti“, – pasakoja lietuvis.
„Žmogus atsikelia, nueina į darbą ir žino, kad jis uždirba algą. Tai, kad aš nuėjau į darbą, dar nereiškia, kad aš algą uždirbau. O išlaidos milžiniškos“, – pasakoja emigrantas. Pavyzdžiui, reklamai įmonė išleidžia tiek, kiek išleistų mokėdama dar vienam darbuotojui.
Pasakodami apie savo darbą Vaida ir Ainis daug kartų pakartoja, kad viskas be galo sudėtinga. Jie įsitikinę, kad NT sferoje pasiseka tik tiems, kurie nuolat sunkiai dirba ir nebijo rizikos.
Rytų Londone, Leytono rajone gyvenanti pora visai netoli namų atidarė savo biurą, kuriame kasdien priima klientus ir atsakinėja į būsto ieškančių žmonių skambučius.
„Su kolega paskaičiavome, kad kažkur per metus tu kaip profesionalas, specialistas dirbi su kažkur apie 10 tūkst. žmonių“, – pasakoja Ainis ir pabrėžia, kad toks žmonių kiekis būtinas, jei nori, kad įmonė būtų pelninga.
Būstus klientai naudoti nori ne tik gyvenimui
Biure sulaukę skambučio Ainis ir Vaida iš karto nesidžiaugia. Sako, kad kiekvieną ieškantį būsto žmogų jie patikrina, domisi įvairiausiomis detalėmis. Galiausiai daug kas atkrenta, nes, pasirodo, Londone namus nuomininkai mėgsta panaudoti pačioms keisčiausioms reikmėms. Kaip pasakoja Vaida, potencialūs klientai kartą siūlė sumokėti jai už tai, kad parūpintų butą, kuriame būtų geros sąlygos kanapėms auginti.
Kasdienybė šioje srityje – patikrinti, kiek būsimasis nuomininkas uždirba. Daug kam Londone vien dėl to ilgą laiką nepavyksta rasti namų, todėl tenka nuomotis nelegaliai, mažą kambarį pas kitus emigrantus.
Bet garantijų nėra ir tada, kai nuomininkas gauna gerą atlyginimą. Kaip pastebi LRT laidos „Emigrantai“ herojai, pirmas dalykas, už kurį žmonės nustoja mokėti, kai suprastėja jų finansinė padėtis – nuoma. Jeigu Didžiojoje Britanijoje nuomininkas staiga netenka darbo ir nebeturi iš ko susimokėti nuomos, pasirodo, iš namų jo niekas negali išvaryti.
„Anglijoje niekas nieko nemeta į gatvę. <...> Jei čia jau esi, turi vaikutį, neturi darbo, iš karto – valstybės parama, iš karto – išlaikymas. Jokių problemų. Duos ir butą nemokamai“, – pabrėžia Ainis.
Visgi nuo blogų klientų ši pora moka apsisaugoti. Jų nekilnojamo turto agentūra nuolat plečiasi ir turi ambicingų planų.
„Turim tikslą, kuris yra labai paprastas: augti ir kiekvienais metais dvigubėti. Tas tikslas yra nustatytas 3–4 metams į priekį, turime partnerius, kurie tą tikslą palaiko, ir realiai viskas priklauso tik nuo mūsų pačių“, – kalba lietuvis.
Paklausta, ar kada ruošiasi sugrįžti į Lietuvą, stulbinamą karjerą Londone padariusi Vaida tik nusišypso.
„Iš tikrųjų, aš 10 metų šventai tikėjau, kad mes čia laikinai, ir specialiai kai kurių daiktų nepirkau <...> O po to... Nežinau, man atrodo, kad po eilinio grįžimo į Lietuvą kažkas man buvo, kažkoks lūžio taškas“, – atvirauja emigrantė.
Laida „Emigrantai“ – kiekvieną antradienį 19:30 val. per LRT TELEVIZIJĄ.
Ar galėtų Europos Sąjunga egzistuoti be vertėjų? Ar kiekvienas vertėjas turi mokėti visas Europos Sąjungos kalbas, kodėl tapti vertėju pavyksta tik penktadaliui bandančių ir kaip atrodo vertėjų darbo kabina iš vidaus? Apie tai reportaže iš Briuselio koridorių pasakoja lietuvių vertėjas žodžiu Ramūnas Česonis ir vertėja raštu Aušra Keršienė.
Ar galėtų Europos Sąjunga egzistuoti be vertėjų? Ar kiekvienas vertėjas turi mokėti visas Europos Sąjungos kalbas, kodėl tapti vertėju pavyksta tik penktadaliui bandančių ir kaip atrodo vertėjų darbo kabina iš vidaus? Apie tai reportaže iš Briuselio koridorių pasakoja lietuvių vertėjas žodžiu Ramūnas Česonis ir vertėja raštu Aušra Keršienė.
Monakas. Už šią nykštukinę valstybę mažesnis tik Vatikanas. Monako plotas – vos 2 kv. km, o gyventojų į juos sutelpa visa Marijampolė – apie 38 tūkst. žmonių. Tai tankiausiai apgyvendinta ir viena turtingiausių šalių Europoje, pasakoja LRT televizijos laida „Emigrantai“.
Vos išgirdus žodį „Monakas“ prieš akis veikiausiai iškyla baltos jachtų burės, madingai apsitaisiusios gražuolės ir turtingi dėdės, kurie noriai moka už prabangius daiktus ir pramogas.
Prieš porą metų atlikus tyrimą paaiškėjo, kad net trečdalis šioje valstybėje gyvenančių žmonių – milijonieriai. O kiti turtuoliai, atvykę čia, tiesiog leidžia pinigus. Labai gali būti, kad jiems tai daryti padeda lietuvis Ovidijus. Emigranto pragyvenimo šaltinis Monake – turizmo organizavimas, kaip jis pats sako, tik tam tikriems žmonėms, su kuriais kontaktai jau užmegzti. Tie žmonės – daugiausia prabangos ar išskirtinių potyrių ištroškę rusai.
„Padedu žmonėms gerai čia leisti laiką, gerai praleisti atostogas, gerai įsikurti, gerai nuvykti iš taško A į tašką B. Mano darbas, galima sakyti, sezoninis – prasidės jis gegužę–birželį, kai atvažiuos turistai. Tai susiję su transportu, privačiais automobiliais, automobilių nuoma su privačiais vairuotojais, su nekilnojamojo turto nuoma. Asistuoju tam tikriems žmonėms, kurie turi ir nekilnojamo turto, bet kurie patys tuo neužsiima. Išeina, kad esu asmeninis asistentas“, – apie savo darbą laidoje „Emigrantai“ pasakoja pašnekovas.
Ovidijus atviras – jo paslaugos nėra skirtos turistui, kuris atskrenda nusipirkęs pigiausią skrydžio bilietą, ketina maistą ruošti pats nuomojamame kambaryje ir jokiu būdu neišleisti daugiau nei planavo. Jo klientai – žmonės, kurie žino, ko nori, ir gali už tai susimokėti.
„Nereklamuoju savo paslaugų, kad „atvažiuokite pas mane, aš jums išnuomosiu automobilį už 30 eurų“, „aš jums parodysiu Monaką už 50 eurų“. Tiesiog turiu, galima sakyti, uždarą nedidelį ratą klientų, kurių man visiškai užtenka, su kuriais atsiranda naujų kontaktų, papildomų darbų. […] Išeina taip, kad mano darbo profilis labai platus. Kalbu labai daug kalbų: lenkų, rusų, prancūzų, italų, anglų, dar šiek tiek prisimenu norvegų. Visas mano darbdavių kontingentas, galima sakyti, iš Rusijos“, – tvirtina pašnekovas.
Rusų kalba Monake girdima ne rečiau už valstybinę
Toli klientų iš Rusijos Ovidijui ieškoti nereikėjo. Monake gyvenantis lietuvis sako, kad rusų kalbą šioje turtingoje valstybėje išgirsi ne ką rečiau nei valstybinę prancūzų.
Ovidijus sako, kad būtent rusų kalbos mokėjimas Monake jam atvėrė daugiausia kelių. Taip pat – daugybei čia dirbančių užsieniečių. Padavėjai ir pardavėjai, jachtų palydovės, jeigu tik kalba rusiškai, Monake labai laukiami.
„Nereikia nei prancūzų kalbos, nei anglų. Žinau žmonių, kurie dirba finansų srityje. Bankas, pavyzdžiui, privalo turėti bent vieną darbuotoją, kuris puikiai kalba rusiškai, nes, žinoma, didelis procentas klientų yra rusai. Restoranuose tas pats. Kaip žinome, rusai nelabai mėgsta gerai kalbėti angliškai, ypač senesnio amžiaus žmonės, bet jie labai reiklūs. Būna, kad restorane reikalingas žmogus, kuris užsakytų ką nors iš meniu, pavalgytų kartu su jais ir viską išverstų. Nors meniu būna parašytas rusų kalba, jie nori žinoti, ką valgo, nori išsirinkti vyną“, – sako Ovidijus.
Jis tvirtina su tokiais atvejais susidūręs ir pats – klientai paskambina ir pakviečia vakarienės, nes nori, kad kas nors jiems išrinktų vyną.
Už įprastą butuką Monake sumokėsite apie 2 mln. eurų
Monako Monte Karlo kazino – vieta, kur turistai iššvaisto daugiausia pinigų. Įdomus dalykas – vietos gyventojai čia neįleidžiami. Valdžia nenori, kad jie iššvaistytų savo pinigus. Beje, būtent šiuose lošimų namuose nufilmuotos kazino scenos net keletui filmų apie Džeimsą Bondą.
Čia taip pat gausu parduotuvių, kuriose rasite visų prabangiausių mados prekės ženklų drabužius bei aksesuarus, automobilių salonų, kuriuose – patys brangiausi išskirtiniai automobiliai.
Nuoma, anot „Emigrantų“ pašnekovo Ovidijaus, dažniausiai prasideda nuo keturženklės sumos: „Tai priklauso nuo vietos, būsto dydžio, bet galima sakyti, kad prasideda nuo tūkstančio eurų, jeigu pavyks rasti kažkokį gerą mažą variantą. Jeigu esi svetimšalis, bet Monake turi savo adresą, tu jau turi visas lengvatines mokesčių galimybes.“
Jo aiškinimu, jei žmogus Monake turi gyvenamąją vietą, jis gauna privilegijų: gali registruoti įmonę, kurti verslą, laikyti pinigus banke. Taip pat tokiam žmogui sumažėja mokestinė našta: „Tai negalioja prancūzams. Kad ir gyvena Monake, jie vis tiek turi registruoti visus savo mokesčius Prancūzijoje. O viskas, kas susiję su svetimšaliais, jie dėl to ir renkasi tokią valstybę, kaip Monakas“, – nurodo Ovidijus.
Vidutinis atlyginimas Monake – antras pagal dydį Europoje
Turtuoliams aptarnauti reikia įvairiausių, daugiausia, aptarnavimo srities darbuotojų. Tūkstančiai žmonių iš čia pat esančios Prancūzijos ar Italijos pasienio miestų kasdien atvyksta į Monaką dirbti. Važinėti tuos keliasdešimt kilometrų tikrai verta, nes algos Monake – daug didesnės nei šalia esančiose valstybėse. Vidutinis atlyginimas čia – antras pagal dydį Europoje – beveik 4,5 tūkst. eurų.
Monakas turtuolių Meka tapo ne per vieną naktį. Pajamų mokesčio kunigaikštystė atsisakė prieš 150 metų, kiti mokesčiai – taip pat labai nedideli. Taigi turtuoliai čia pirmiausia suplūdo dėl lengvatų, o toliau jau prasideda įgeidžių tenkinimas ir statuso įtvirtinimas.
Apie laisvalaikiui pinigus švaistančius turtuolius Monake kuriami net anekdotai – yra paklausa, bus ir pasiūla. Pavyzdžiui, į Monaką iš Nicos galite atskristi sraigtasparniu. Aštuonių minučių kelionė kainuos mažiausiai 200 eurų. Bet tai tik pradžia.
Galite apsistoti legendinio Monte Karlo Ermitažo viešbučio karališkuose apartamentuose už maždaug 10 tūkst. eurų nakčiai.
Taip pat galite užsisakyti staliuką, prie kurio smagiai stebėsite „Formulės-1“ lenktynes už 30 tūkst. eurų. O sumokėję 5 tūkst. gausite pavairuoti „Formulės-1“ bolidą.
„Kartais jie [turtuoliai] sprendžia apie paslaugų kokybę pagal kainą. Būna, paklausia, kiek kainuoja jachta, nors nei jos matė, nei žino, kokio ji dydžio, nei koks joje aptarnavimas. Pasakai, kad savaitgaliui jachta kainuoja 100 tūkst. eurų, o jie sako – ai ne, mes ieškome kažko brangesnio“, – pavyzdį pateikia Ovidijus.
„Emigrantų“ pašnekovas tvirtina žinantis atvejų, kai, pavyzdžiui, jachtų kapitonai tą pačią jachtą nuomoja už 20 tūkst. eurų, bet kai kuriems klientams jos nuoma atsieina net 70 tūkst. eurų. „Tas pats kateris gali kainuoti ir 1000 eurų, ir 3500 eurų, bet kitiems žmonėms. [...] Kai pasakoja, kad Turkijoje pardavėjas apgavo – nusipirkai skarelę už penkis eurus, kai ji iš tiesų kainuoja eurą, tai čia tas pats – kartais nusiperki paslaugą, kuri kainuoja 10 kartų pigiau.“
Sutikti garsenybę Monake – itin lengva
Įžymybių, kurios mėgsta Monake leisti atostogas, tiek daug, kad išvardinti visų tiesiog neįmanoma. Per Monake vykstančias „Formulės-1“ lenktynes garsenybę čia sutiksi kiekviename kvadratiniame metre. Tokia pati situacija vyrauja per pavasarį atidaromą Kanų kino festivalį.
Jis tvirtina pastebintis, kad ir Lietuvos žvaigždės ilsisi Monake: „Bet aš jų nesivaikau, man autografai nereikalingi. Tiesiog tenka matyt daug.“
Tie lietuviai, kurie vis dėlto atvyksta į Monaką ne ilsėtis, o dirbti, anot Ovidijaus, dažniausiai įsidarbina jachtose, su sportu susijusiose srityse. Taip pat daug žmonių čia dirba aptarnavimo sferoje: kavinėse, restoranuose. „Vienas lietuvaitis ir pats nemažą restoraną turi pliaže. Ten irgi visas kolektyvas lietuvaičių dirba. [...] Žinoma, yra ir architektų mūsų, ir finansininkų, kurie čia dirba“, – pasakoja Ovidijus.
Emigrantas: negalima sakyti, kad visas Monakas yra prabangus ir brangus
Tačiau žmonės, kurie čia gyvena ir dirba, už 300 eurų tikrai nevakarieniauja ir sraigtasparniu iš Nicos neskraido. Ir apie įžymybes, kurias matyti čia įprasta, Monako gyventojai mažai galvoja. Jie tiesiog dirba ir gauna už tai pinigus.
„Žmonės mėgsta leisti pinigus, nes jie jų tikrai labai daug turi, bet nėra taip, kad čia būtų labai brangu ir negalėtų gyventi paprasti žmonės, tokie kaip aš, kaip visi likę, kaip didelė dalis darbininkų, kurie čia atvažiuoja. Čia yra prekybos centrų, parduotuvių, kavinių, kurios tikrai nėra brangios“, – tikina Ovidijus.
Anot jo, tokioje kavinėje, kaip „Cafe de Pari“ kava kainuos 5–6 eurus, o pusryčiai – 18–25 eurus. Tačiau galima nueiti į šalią esančią mažą kavinę, kurioje kava kainuos 2–2,5 euro, o suradus mažą itališką kavinukę už kavą Monake galite sumokėti ir dar mažiau.
„Žinoma, yra kavinių, kurios turi savo istoriją, savo prabangą, kurios tikrai daug brangesnės, bet negalima sakyti, kad visas Monakas yra brangus ir prabangus“, – tikina „Emigrantų“ prašnekovas.
Monako gyventojams važiuoti apsipirkti į už vos kelių kilometrų esančią pigesnę Italiją – įprasta, kaip lietuviams į Lenkiją. Ir pramogos jų paprastesnės. Tam, kad čia gerai jaustumeisi, jachtos tikrai nereikia, tikina Ovidijus.
Žiemą, kai turi daug laiko, jis mėgsta ilgus pasivaikščiojimus su savo žmona iš Rusijos. Tatjana Monake studijuoja prancūzų kalbą. Pora susipažino per ekskursiją į romantiškus levandų laukus.
Anot jo, nors Monake darbuotojų skaičius didelis, atėjus darbo pabaigai daugelis išvažiuoja į kitas vietas ir lieka tik vietiniai: „Net ir turistai čia neapsistoja, jie išvažiuoja atgal į Nicą. Lieka tie, kurie iš tikrųjų turi daug aukštesnį intelekto lygį.“
Už SIM kortelę teko pakloti trečdalį turėto biudžeto
Ovidijaus darbo galima tik pavydėti. Sezono, kuris tęsiasi nuo pavasario iki vėlyvo rudens, metu Ovidijus užsidirba pakankamai, kad likusį pusmetį galėtų tiesiog atostogauti. Tačiau tokį svajonių darbą vyras gavo tikrai ne iš karto. Jo emigracijos istorija prasidėjo prieš 14 metų. Trumpai ją būtų galima papasakoti taip: keliavo į Šveicariją, o atsidūrė Pietų Prancūzijoje, kol galiausiai persikraustė į Monaką.
„Atvažiavau, atrodo, trumpam, keliems mėnesiams, bet taip išėjo kad esu čia jau 14 metų. Galinė stotelė turėjo būti mažas miestelis prie Ženevos, bet aplinkybės taip susiklostė, kad atvažiavau čia, laukiau draugų, pas kuriuos atvažiavau, o jie neatvažiavo (jiems kitos istorijos nutiko, automobilis sugedo). Užstrigau čia, laikui bėgant įsikūriau ir pasilikau“, – pasakoja Ovidijus.
Jis prisimena, kad draugai, kurių tada laukė, Monaką pasiekė tik po geros savaitės. Atvykę jie siūlė važiuoti į Lietuvą, bet Monake, anot „Emigrantų“ pašnekovo, tuo metu buvo geras oras, o Lietuvoje – krito šlapdriba: „Aš pasakiau, kad „nenoriu tos žiemos, man ir čia gerai, aš pasiliksiu. Draugai, nepykite, bet važiuokite, man ir čia gerai.“
„Kai atvažiavau, turėjau gal 140–150 eurų. Manydamas, kad man čia reikės pabūti kelias dienas, labai ramiai jaučiausi. Tai buvo vieninteliai mano pinigai. Nebuvo minčių skambinti giminaičiams į Lietuvą, prašyti padėti ar dar kažką. Žinojau, kad su tais pinigais turiu išgyventi iki to laiko, kol grįš draugai. Bet po to viskas susiklostė taip, kad ir darbas atsirado, ir draugų naujų, ir rusų kalbą pramokau geriau, nei mokėjau būdamas Lietuvoje“, – sako Ovidijus.
Prieš 14 metų kainos Lietuvoje ir Prancūzijoje ar Monake skyrėsi žvėriškai. Etiketės ant kai kurių prekių lietuviui tada sukėlė kone šoką.
„Tuo metu užklupo šioks toks ilgesys, vienatvė. Tuometiniai draugai buvo tokie... greičiau pažįstami, su kuriais siejo darbiniai santykiai. Buvo vienas bulgaras, keli ukrainiečiai. Trūko Lietuvos, trūko bendravimo, nebuvo net to interneto. Atsimenu, eidavau į kažkokius jaunimo namus, kur būdavo internetas. Kiekvieną dieną galėdavai praleisti prie kompiuterio pusvalandį, paskaityti „Delfi“, pabendrauti, atrašyti elektroninius laiškus“, – sako Ovidijus.
Nicoje atsidūręs visiškai vienas ir beveik be pinigų, jau po poros savaičių jis turėjo kuo pasigirti: „Per dvi savaites radau ir kontaktų, ir draugų, ir tuo metu darbą su dideliu atlyginimu. Žinoma, jis buvo neoficialus, bet man atrodo, kad visi, išvažiavę į tą pačią Angliją ar Norvegiją, nuo to pradėjo“, – įsitikinęs Ovidijus.
Jo aiškinimu, Prancūzijoje galioja teisė, kad kiekvienas žmogus, norintis pagalbos, gali įdarbinti kitą. Tokiu būdu Ovidijų įdarbino karuselių parko savininkas, kuriam reikėjo, kad karuselės būtų sumontuotos ir išmontuotos.
Pirmąjį oficialų darbą gauti padėjo rusų kalbos žinios
Prisiminkite Lietuvą prieš 14 metų, kai vidutinė alga Lietuvoje buvo apie tūkstantį litų į rankas. Staiga jaunas vaikinas, Lietuvoje gavęs vadinamąjį minimumą, apie 450 litų, šią sumą gali uždirbti per vieną dieną.
„Tuo metu tarifai tikrai buvo įspūdingi – 12 eurų už valandą, naktį – 15 eurų už valandą. Tada Lietuvoje atlyginimas buvo, man atrodo, 400 litų per mėnesį, o čia padirbus 10 valandų į dieną tu turėjai visą tą atlyginimą. Tai buvo tiesiog tokie dalykai, kurie iš tikrųjų mane šokiravo. Žinoma, tai nebuvo kažkoks lengvas darbas, bet labai padėjo tai, kad šeimininko sūnus puikiai kalbėjo angliškai. Su jais praleidau daug laiko, tapome gerais draugais. Su jais iki šiol bendrauju. Pavasarį jie buvo sustoję Monake, mano dukros pasisuka ant tų karuselių“, – sako Ovidijus.
Atvykęs į Prancūziją lietuvis nesitikėjo, kad pirmąjį oficialų darbą gauti padės net ne anglų, o būtent rusų kalbos žinios.
„Pirmas mano oficialus darbas buvo su vienu draugu lenku. [...] Tai buvo staliaus darbas. [...] Gana įdomus, nes tai buvo modernių virtuvių Monake ir aplink jį instaliavimas“, – sako Ovidijus.
Monaką kuriam laikui buvo ir palikęs
Ovidijus ne visą laiką gyveno Prancūzijoje ir Monake – bandė grįžti ir į Lietuvą, su draugais Norvegijoje buvo pradėjęs statybų verslą, tačiau sako, kad niekur nesijautė geriau nei Monake.
Grįžęs į Monaką jis nusipirko mažą parduotuvę, kurioje prekiavo retais alkoholiniais gėrimais, skirtais, kaip pats sako, tam tikram žmonių ratui. „Nuo tada pradėjo megztis kontaktai, atsirado labai daug rusakalbių klientų, kurie turi labai daug vilų aplinkui ir dažnai čia atostogauja. Juos dažnai lanko svečiai, todėl atsirado naujų poreikių: transportas, su atostogomis susiję dalykai. Pasikeitus situacijai šeimyniniame gyvenime nusprendžiau likti prie to, kur jau buvo šiek tiek įdirbio. Dabar atostogauju. Visi atostogauja“, – sako Ovidijus.
Laida „Emigrantai“ – kiekvieną antradienį 19:30 val. per LRT televiziją.
Susisiekimas traukiniais tarp Prancūzijos ir Jungtinės Karalystės tuneliu, jungiančiu abi šalis, sekmadienį buvo pristabdytas dėl elektros tiekimo trikdžių, pranešė traukinių ir tunelių operatorės.
Eismas buvo sustabdytas apie vidudienį sekmadienį, nutrūkus elektros energijos tiekimui Prancūzijos terminale, AFP agentūrai pranešė tunelio operatorės „Eurotunnel“ atstovas. Informaciją patvirtino ir bendrovė „Eurostar“, kuri tviteryje pranešė atšaukianti kelis traukinius iš Briuselio į Londoną ir iš Paryžiaus į Londoną, taip pat priešingomis kryptimis.
Turkijos rinkimų komisijos pirmininkas sekmadienį paskelbė, kad pareigūnai ėmėsi „būtinų iniciatyvų“ po pranešimų apie pažeidimus rinkimų apylinkėse Turkijos pietryčiuose.
Sekmadienį socialinėje žiniasklaidoje paskelbtuose klipuose, regis, matyti prie balsadėžės Suručo mieste Šanliurfos provincijoje besigrūdantys rinkėjai. Rinkimų komisijos pirmininkas Sadi Guvenas (Sadis Giuvenas) sakė, kad buvo pradėtos „administracinės ir baudžiamosios“ procedūros.
Jis paragino vyriausybės darbuotojus nepamiršti, kad jie yra „valstybės tarnautojai“, o „kokios nors politinės partijos darbuotojai“.
JAV prezidentas Donaldas Trumpas „netolimoje ateityje“ gali susitikti su Rusijos vadovu Vladimiru Putinu, interviu televizijai pareiškė JAV valstybės sekretorius Mike'as Pompeo.
Ketvirtadienį Baltieji rūmai pranešė, kad Nacionalinio saugumo patarėjas Johnas Boltonas (Džonas Boltonas) kitą savaitę vyks į Maskvą aptarti tokio susitikimo galimybės.
„Ambasadorius Boltonas planuoja vykti į Maskvą sekmadienį ar pirmadienį. Jis susitiks su savo kolega, ir, mano manymu, tikėtina, kad po šio susitikimo prezidentas Trumpas netolimoje ateityje susitiks su savo kolega," – televizijai MSNBC sakė M. Pompeo. Šio penktadienį įrašyto interviu stenogramą šeštadienį paskelbė Valstybės departamentas.
„Nežinau, kokia bus prezidento darbotvarkė," – pridūrė jis.
Tokios aukšto lygio derybos atsidurtų po didinamuoju stiklu, nes Vašingtone tebesitęsia tyrimas dėl galimo Rusijos kišimosi į 2016-ųjų JAV prezidento rinkimus bei įtariamo Maskvos susimokymo su D. Trumpo kampanija.
Pats JAV prezidentas ne kartą neigė šiuos įtarimus.
Anksčiau šį mėnesį V. Putinas pareiškė esąs pasirengęs susitikti su savo kolega amerikiečiu, kai tik Vašingtonas bus tam pasirengęs. Pasak Rusijos vadovo, jųdviejų susitikimas galėtų įvykti Vienoje.
Santykiai tarp Vašingtono ir Maskvos yra įtempti dėl minėto tyrimo Rusijos kišimosi į rinkimus klausimu ir D. Trumpo sprendimo pasitraukti iš Irano branduolinio susitarimo.
Pastarąjį kartą V. Putinas ir D. Trumpas buvo trumpam susitikę 2017-ųjų lapkritį Vietname, per Azijos ir Ramiojo vandenyno šalių ekonominio bendradarbiavimo (APEC) viršūnių susitikimą.
Ukrainos vakaruose kaukėti asmenys užpuolė romų stovyklą, kur nužudė žmogų ir sužeidė dar keturis, tarp jų vaiką, sekmadienį pranešė policija.
Incidentas įvyko po virtinės teisių gynėjų pasmerktų išpuolių prieš romų bendruomenes Ukrainos sostinėje Kijeve ir Lvovo bei Ternopilio miestuose.
Grupė kaukėtų asmenų romų stovyklą Lvovo pakraštyje užpuolė vėlai šeštadienį, naujienų agentūrai AFP telefonu sakė policijos atstovas Jaroslavas Trakala.
24 metų vyras mirė nuo durtinių žaizdų, o dar trys žmonės, įskaitant 10-metį romų berniuką ir 30 metų moterį, atsidūrė ligoninėje.
Policija pranešė jau sulaikiusi septynis užpuolikus ir organizatorių. Kol kas neaišku, ar jie priklauso kokioms nors radikalioms grupėms.
Per balandžio mėnesio incidentą Kijeve neonacių grupė sudegino vienos romų bendruomenės palapines, o moteris ir mažus vaikus vaikė akmenimis bei paprikiniu purškalu.
Policija nepradėjo jokio tyrimo dėl užpuolimo Kijeve, nes nė vienas užpultasis neparašė pareiškimo, pranešė šalies žiniasklaida.
Neonacių grupė C14 socialiniame tinkle „Facebook“ paskelbė filmuotą medžiagą, kurioje matyti, kaip jos nariai dalyvauja užpuolime Kijeve, ir pažadėjo surengti daugiau atakų.
Birželio viduryje teisių gynimo grupės paragino Ukrainą ištirti išpuolius prieš romus ir pasmerkė „kone visiško nebaudžiamumo atmosferą“ šioje Vakarų remiamoje valstybėje.
Laiške nurodoma, kad kelios radikalios grupės, tarp jų C14 ir ultranacionalistų judėjimas „Pravyj sektor“ („Dešinysis“ arba „Teisusis sektorius“), šiemet įvykdė mažiausiai dvidešimt kelias atakas ar puldinėjimus, o valdžia kol kas nesureagavo į daugumą šių incidentų.
Ukrainoje gyvena maždaug 48,5 mln. žmonių, tarp jų – maždaug 260 tūkst. romų.
Neseniai patvirtintas Jungtinių Valstijų valstybės sekretorius Mike'as Pompeo patvirtino, kad vasario pradžioje JAV per didelį mūšį Sirijoje nukovė kelis šimtus rusų, skelbia „The Business Insider“.
„Sirijoje prieš kelias savaites rusai priėjo liepto galą, – sakė M. Pompeo. – Buvo nukauta keli šimtai Rusijos piliečių.“
Apie Vagnerio grupę imta kalbėti 2014 metais, kai jos samdiniai, prieš atsirasdami Sirijoje, kovojo Rusijos remiamų separatistų pusėje Rytų Ukrainoje.
Nors apie šią samdinių kompaniją žinoma nedaug, manoma, kad ji veikia mažiausiai trijose šalyse.
Šią kompaniją esą pasamdė Sirijos valstybės kontroliuojama naftos kompanija „General Petroleum Corp“, norėdama, kad samdiniai padėtų iš „Islamo valstybės“ atsikovoti naftos ir dujų telkinius ir juos saugotų. Teigiama, kad už tai Vagnerio grupė gauna 25 proc. pajamų iš naftos ir dujų pardavimo, skelbia agentūra „The Associated Press“.
Beje, rusų žurnalistas, kuris prisidėjo prie straipsnio apie tai, kaip JAV vasario pradžioje nukovė šimtus rusų samdinių, neseniai žuvo mįslingomis aplinkybėmis iškritęs iš balkono.
Skelbiama, kad samdiniai buvo nusiųsti į Sudaną „dėl konflikto su Pietų Sudanu“. Tikslas buvo karine prasme padėti Sudano prezidento Omaro al Bashiro vyriausybei bei išsiderėti naudingų sąlygų rusų kompanijoms, sakė S. Suchankinas.
Samdiniai taip pat saugo aukso, urano ir deimantų kasyklas, atskleidė S. Suchankinas, pridūręs, kad pastarosios kasyklos yra „pats svarbiausias šalies turtas“.
Verta paminėti, kad Hagos karo nusikaltimų tribunolas dar 2009 metais išdavė O. al Bashiro arešto orderį dėl nusikaltimų žmogiškumui.
Anot eksperto, Vagnerio grupės samdiniai CAR turi tą pačią misiją: apsaugoti svarbias kasyklas ir remti vietos valdžią.
„Rusijos instruktoriai, apmokantys mūsų pajėgas, smarkiai padės mums kovoti su banditais“, – Rusijos valstybinei žiniasklaida balandžio pradžioje sakė CAR prezidentas Faustinas-Archange'as Touadera.
„Rusijos privatusis sektorius taip pat nori investuoti į šalies infrastruktūrą ir švietimą“, – skelbia Rusijos žiniasklaida.
Manoma, kad artimiausiu metu Vagnerio grupės samdinių gali atsirasti arba jų jau yra ir kitose šalyse.
„Potencialiai tai gali įvykti Balkanuose, jeigu kiltų koks konfliktas, – mano S. Suchankinas. – Rusai 1991 metais siuntė samdinių į Bosniją. Tai gali įvykti nors ir dabar, jeigu tik prasidėtų neramumai.“
Vagnerio samdiniai taip pat gali artimiausiu metu būti pasiųsti į Libiją, Laisvosios Europos radijui kovą sakė vienas Vagnerio grupės vadų.
Per sprogimą Zimbabvėje, nugriaudėjusį per valdančiosios partijos ZANU-PF mitingą, prezidentas Emmersonas Mnangagwa (Emersonas Mnangagva) nenukentėjo, bet buvo sužeistas vienas iš dviejų šalies viceprezidentų, šeštadienį vakare pranešė valstybinė televizija.
„Gavome žinią, kad per sprogimą buvo sužeisti viceprezidentas Kembo Mohadi (Kembas Mohadis), ZANU-PF pirmininkė Oppah Muchinguri-Kashiri (Opa Mučinguri-Kaširi) ir politikos komisaras Engelbertas Rugeje (Engelbertas Rugedžė)", – sakoma „Zimbabwe Broadcasting Corporation“ (ZBC) pranešime.
Tuo tarpu pats prezidentas, kalbėdamas apie sprogimą antrajame pagal dydį šalies mieste Bulavajuje, užsiminė, kad atakos taikinys buvo jis.
„Aš pripratęs prie tokių bandymų, – pirmą kartą komentuodamas šeštadienio ataką sakė E. Mnangagwa. – (Kažkas) sprogo už kelių colių nuo manęs, bet mano laikas dar neatėjo.“
Zimbabvės televizijos reportaže iš sprogimo vietos buvo galima matyti chaosą bei medikų pastangas išgelbėti sužeistuosius, susirinkusius į prezidento palaikymo renginį Bulavajo mieste.
Prezidento atstovas patvirtino, kad šalies lyderis sprogimo metu nenukentėjo ir po sprogimo buvo nugabentas į saugią vietą.
E. Mnangagwa Bulavajuje rengė palaikymo mitingą prieš prezidento rinkimus liepos 30 dieną.
Šie rinkimai bus pirmieji nuo to laiko, kai praėjusių metų pabaigoje iš posto buvo nuverstas ilgametis Zimbabvės lyderis Robertas Mugabe (Robertas Mugabė).
E. Mnangagwai šie rinkimai bus labai svarbūs – po perversmo valstybės vairą perėmė būtent jis, bet iki šiol politikas per rinkimus dar negavo mandato valdyti šalį.
Jis pažadėjo surengti laisvus ir sąžiningus rinkimus bei gerinti Zimbabvės santykius su kitomis valstybėmis.
Vokietijos vakaruose esančiame Vupertalio mieste per sprogimą kelių aukštų pastate buvo sužeisti 25 žmonės, keturi iš jų – sunkiai, pranešė policija.
Pranešime sakoma, kad sprogimas nugriaudėjo šeštadienį prieš pat vidurnaktį. Po galingo trenksmo išsigandę žmonės iš aplinkinių pastatų puolė į gatvę.
Sprogimas buvo toks galingas, kad sunaikino pastato mansardą ir tris viršutinius aukštus, pranešė naujienų agentūra DPA.
Tada keliose skirtingose namo vietose kilo gaisras; ugniagesiams buvo sunku jį gesinti, nes pastato dalys nuolat griuvo.
Ugniagesiams iš pastato vidaus pavyko išgelbėti keturis sunkiai sužeistus žmones, kurie buvo nuvežti į ligoninę. Dar 21 žmogus nukentėjo nesunkiai; medicininė pagalba jiems buvo suteikta įvykio vietoje.
Policija sekmadienį nurodė, kad vis dar bandoma suvaldyti gaisrą ir kad pareigūnai tiria sprogimo priežastis. Paklausti, ar sprogimas galėtų būti susijęs su terorizmu, pareigūnai nekomentavo.
Taip pat buvo sunaikintas vienas netoliese stovėjęs automobilis, ant kurio užkrito langų rėmai.
Sekmadienį darbuotojai rinko iš gatvės plytas ir baldus, o policininkai aiškinosi, pro kur būtų galima įeiti į pastatą ieškoti viduje įstrigusių žmonių.
Sprogimo vieta dabar atrodo kaip didžiulis tarpas daugiabučių eilėje miesto Langerfeldo rajone.
Prancūzijos prezidento Emmanuelio Macrono reitingas toliau smunka ir jau pasiekė žemiausią lygį per jo buvimo prezidentu laiką, rodo viešosios nuomonės apklausa, kurią atliko tyrimų grupė „Ifop“. Apklausos rezultatus sekmadienį skelbia savaitraštis „Le Journal du Dimanche“.
Apklausos duomenimis, tik 40 proc. prancūzų pareiškė esantys „patenkinti“ prezidento veikla, - arba vienu procentiniu punktu mažiau nei prieš mėnesį. Tuo tarpu 58 proc. respondentų buvo nepatenkinti 40-mečiu šalies lyderiu, gegužę šis rodiklis siekė 57 proc.
Daugiausia teigiamai prezidento veiklą vertinusių prancūzų buvo 2017 m. birželį, tuomet jį palaikė 64 proc. prancūzų.
Tyrimo duomenimis, ypač daug nepatenkintų E. Macronu prancūzų pastebima tarp pagyvenusių žmonių (vyresnių nei 65 metų) - jo populiarumas šioje grupėje per mėnesį smuko nuo 46 iki 38 proc.
Apklausa parodė ir sumažėjusį šalies premjero Edouard`o Philippe`o populiarumą - nuo 45 proc. gegužę iki 42 proc. birželį. Apie savo nepasitenkinimą premjeru pareiškė 54 proc. prancūzų. Didžiausio populiarumo premjeras buvo sulaukęs praėjusių metų birželį ir liepą - tada jį atitinkamai palaikė 64 ir 56 proc. gyventojų. Dabar, kaip ir Prancūzijos prezidento, premjero populiarumo rodiklis žemiausias.
Apklausa, kurioje dalyvavo 1963 prancūzai, vyresni nei 18 metų, buvo atliekama internetu ir telefonu, birželio 15-23 dienomis.
Europos Sąjungos valstybių narių lyderiai sekmadienį renkasi Briuselyje, kad dar kartą pamėgtinų sureguliuoti jau trejus metus tebesitęsiančią migracijos krizę.
Šį aukščiausio lygio susitikimą, skirtą migracijos klausimams spręsti, sušaukė Europos Komisijos (EK) vadovas Jeanas-Claude'as Junckeris. Jis pakvietė į susitikimą lyderius šalių, kurios „suinteresuotos rasti krizės sureguliavimo būdus“ prieš birželio 28-29 dienomis vyksiantį oficialų viršūnių susitikimą, kuriame dalyvaus visos Bendrijos narės.
Ketinimą dalyvauti sekmadienį Briuselyje vyksiančiame susitikime pareiškė 16 ES šalių.
Anot Europos šaltinių, viršūnių susitikime dėl migracijos dalyvaus Vokietijos, Italijos Ispanijos, Prancūzijos, Graikijos, Austrijos ir Bulgarijos lyderiai - šalių, kurioms tenka sunkiausia migrantų priėmimo, tranzito ir paskirstymo našta.
Susitikimui boikotą paskelbė migrantų priimti nesutinkančios Višegrado grupės šalys - Lenkija, Vengrija, Slovakija ir Čekija.
EK atstovo Alexanderio Wintersteino teigimu, iš pradžių neformaliame susitikime dalyvauti ketino aštuonios valstybės. Vėliau šis skaičius padvigubėjo ir pasiekė 16.
Pasak A. Wintersteino, sekmadienį nebus priimta jokių konkrečių sprendimų. Be to, po susitikimo nebus surengta spaudos konferencija. Tačiau, anot atstovo, dalyviams nebus draudžiama asmeniškai komentuoti susitikimo turinį.
Turkijoje sekmadienį prasidėjo balsavimas pirmalaikiuose prezidento ir parlamento rinkimuose, kurie yra laikomi didžiausiu išbandymu prie balsadėžių 15 metų valdančiam Recepui Tayyipui Erdoganui.
Rinkimų apylinkės atvėrė duris 8.00 valandą vietos laiku (ir Lietuvos laiku). Balsavimas baigsis 17 val. vietos laiku. Pasibaigus balsavimui, pirmiausia bus suskaičiuoti balsai, atiduoti už kandidatus į prezidentus.
Apie 80 mln. gyventojų turinčioje šalyje į rinkėjų sąrašus įtraukta daugiau kaip 56 mln. registruotų rinkėjų.
Prezidento rinkimuose dalyvauja šeši kandidatai, tarp jų - dabartinis prezidentas Recepas Tayyipas Erdoganas. Jis laimėjo visus rinkimus per pastaruosius 16 metų nuo tada, kai jo partija atėjo į valdžią.
Anksčiau planuota, kad rinkimai vyks 2019-ųjų lapkritį, tačiau šių metų balandžio 18 d. R. T. Erdoganas netikėtai paskyrė pirmalaikius rinkimus birželio 24-ąją.
Rinkėjai sekmadienį turės išrinkti prezidentą ir naujojo parlamento sudėtį, nuo šiol parlamentas bus sudarytas ne iš 550, o iš 600 deputatų. Anksčiau parlamentaru buvo galima tapti sulaukus 25-erių metų, o dabar įgyti deputato mandatą bus galima ir 18-os.
Turkijos prezidentas, kaip ir parlamentas, visuotiniu balsavimu renkamas penkerių metų kadencijai.
Prezidento rinkimuose dalyvauja šeši kandidatai: dabartinis prezidentas R. T. Erdoganas, Muharremas Ince, atstovaujantis Respublikonų liaudies partijai (CHP), „Gerai“ partijos („Iyi“) atstovė Meral Aksener, „Islamistinės palaimos“ partijos lyderis Temelas Karamollaoglu, Dogu Perincekas, kairiosios Turkijos patriotų atstovas, ir Selahattinas Demirtas, į kurdų reikalus orientuotos Liaudies demokratinės partijos atstovas, kampaniją vykdęs iš už kalėjimo grotų.
Pagrindiniai prezidentinių lenktynių favoritai yra R.T. Erdoganas ir M. Ince. R. T. Erdoganas tikisi pergalės jau pirmame rinkimų rate, tam jam būtina surinkti per 50 proc. balsų. Tačiau kai kurios viešosios nuomonės apklausos rodo, kad greičiausiai prireiks antrojo rato, kuris numatytas liepos 8 dieną.
Ankstyvą 1986 m. balandžio 26-osios rytą įvyko viena didžiausių atominių katastrofų istorijoje. Ukrainoje, Černobylio atominėje elektrinėje sprogo reaktorius ir paskleidė radioaktyvių garų debesis į visą Europą ir į didelę dalį pasaulio.
Balandžio 26 d. 5 val. ryto telefono skambutis pažadino galingiausią žmogų Sovietų Sąjungoje – Komunistų partijos generalinį sekretorių Michailą Gorbačiovą. Jam pranešė, kad Černobylio atominėje elektrinėje įvyko sprogimas ir kilo gaisras, bet pats reaktorius sveikas. „Pirmomis valandomis ir netgi pirmą dieną po sprogimo nesuprato, kad reaktorius sprogo ir kad į atmosferą pateko didžiulis kiekis radiacijos“, – vėliau pasakojo M. Gorbačiovas.
Jis nematė reikalo žadinti kitus Sovietų Sąjungos valdžios lyderius ar trukdyti savaitgalį, sušaukdamas skubų Politbiuro posėdį.
Balandžio 26 d. 20 val., praėjus daugiau nei 18 val. po sprogimo, jis atvyko į Pripetę, miestelį, kuriame gyveno atominės jėgainės statybininkai ir operatoriai. Tuo metu buvo mažai nuveikta, šalinant avarijos padarinius, nes niekas sovietų valdžios hierarchijoje nedrįso prisiimti atsakomybės ir paskelbti, kad reaktorius sprogo. B. Ščerbina ėmėsi veiksmų. Tik tada visi pripažino tai, kas prieš kelias valandas atrodė nesuvokiama – reaktorius sprogo, įvyko radioaktyviųjų medžiagų nutekėjimas, visur pasklido radiacija.
Kilo klausimas, kaip jį užgesinti, kad nepaskleistų dar daugiau radiacijos. Buvo išsakyta daug idėjų. B. Ščerbina norėjo užpilti reaktorių vandeniu, bet jam paaiškino, kad ant branduolinio gaisro užpylus vandens ugnis gali dar labiau įsiplieksti. Kažkas pasiūlė užpilti smėlio. Tik kaip jo atgabenti iki reaktoriaus? B. Ščerbina jau iškvietė karinį sraigtasparnį ir skubiosios pagalbos būrius. Jų vadai jau buvo pakeliui į Pripetę.
Šiek tiek po 21 val., komisijai ieškant sprendimų, reaktorius staiga atsibudo. Tamsiai raudoną dangų virš reaktoriaus nušvietė stiprus sprogimas – į orą pliūptelėjo iki raudonumo įkaitusių konstrukcijų dalelės ir grafitas. „Tai buvo sukrečiantis reginys“, – prisiminė vienas iš komisijos ekspertų, stebėjęs tai iš Pripetės partijos štabo pastato trečio aukšto, kuriame buvo įkurdinta komisija. Atrodė, kad baisiausias įvykių scenarijus tampa realybe.
Dieną ekspertai įspėjo, kad gali prasidėti grandininė reakcija. Šis sprogimas gali reikšti, kad įvyks dar stipresnis sprogimas. Beliko tik laukti.
Sprogimų daugiau nebebuvo, tačiau ir po pastarųjų Pripetės gyventojams grėsė didžiulis pavojus. Staiga pakilo vėjas ir nunešė radioaktyvius debesis į šiaurę nuo reaktoriaus, uždengdamas jais dalį miesto. Aikštėje priešais partijos pastatą Pripetės senamiestyje padidėjo radiacijos lygis – nuo 40 iki 320–330 mikrorentgenų per sekundę, arba 1,2 rentgenų per valandą.
Vieno iš Maskvos branduolinių tyrimų instituto direktorius Armenas Abegianas, kuris buvo išsiųstas į komisiją Pripetėje, pareikalavo evakuoti miestą. Jis ką tik grįžo iš elektrinės, kur staiga prasidėjo sprogimai ir jam su kolegomis teko slėptis po metaliniu tiltu. „Pasakiau jam, kad gatvėmis bėgioja vaikai, žmonės lauke kabina skalbinius, o atmosfera radioaktyvi“, – pasakojo A. Abegianas.
Tačiau pagal 1963 m. Sovietų Sąjungoje patvirtintas normas, gyventojų evakuacija nebūtina, kol radiacijos lygis nepasiekia 75 rentgenų. Skaičiavimai rodė, kad Pripetėje esamas radiacijos lygis yra apie 4,5 rentgenai per dieną. Kol radiacija nepasiekė ribos, komisijos vyresnysis patarėjas medicinos klausimais Jevgenijus Vorobjovas nenorėjo imtis atsakomybės ir duoti nurodymo evakuacijai.
Kol komisija dvejojo, žmonės ėmė palikinėti miestą. Tarpmiestinės telefono linijos buvo nukirstos, inžinieriams ir darbininkams atominėje elektrinėje uždraudė pasakoti artimiesiems ir draugams, kas atsitiko. Tačiau slapti informacijos perdavimo tinklai, visada sovietinių laikų piliečiams pasitarnaudavę labiau nei valdžios kontroliuojama žiniasklaida, sparčiai suveikė Pripetėje, praėjus vos kelioms valandoms pasklido gandai apie sprogimą atominėje elektrinėje.
Černobylio statybų įmonės darbuotoja Lidija Romančenka prisimena: „Apie 8 val. (balandžio 26 d.) man paskambino kaimynė ir pasakė, kad jų kaimynas negrįžo iš elektrinės ir kad ten įvyko avarija.“ Informaciją patvirtino kitas šaltinis. „Mūsų draugas dantų gydytojas sakė, kad naktį juos pažadino ir sukvietė į kliniką, į kurią visą naktį vežė žmones iš elektrinės.“ L. Romančenka nusprendė pasidalinti naujiena su draugais ir artimaisiais. „Iš karto susisiekiau su kaimynais ir artimais draugais, bet jie naktį jau buvo susikrovę daiktus – bičiulis jiems paskambino ir papasakojo apie avariją.“
Pripetės gyventojai palaipsniui ėmė suvokti realybę – kad netoli įvyko šiurpi avarija.
Statybų įmonės vyresnioji inžinierė Liudmila Charitonova su šeima važiavo į vasarnamį, bet juos sustabdė policija. Jiems teko grįžti į miestą. Liudmila pamatė, kad gatvės pilnos putų – vandenį laistančios mašinos purškė ant kelių specialią medžiagą. Po pietų gatvėse pasirodė kariniai automobiliai, o virš miesto – kariniai lėktuvai ir sraigtasparniai. Policininkai ir kariškiai dėvėjo respiratorius ir dujokaukes. Vaikai grįžo iš mokyklos namo, mokykloje jiems davė jodo tablečių ir patarė neiti į lauką.
„Vakare mus apėmė nerimas, – pasakojo L. Charitonova. – Sunku pasakyti, iš kur jis atsirado – galbūt kilo mūsų viduje, gal iš išorės, kur ore jau ėmė tvyroti metalo kvapas.“
Pasklido gandas, kad norintys išvažiuoti gali važiuoti. Kita vertus, nebuvo oficialios informacijos apie tai, kas atsitiko, ir ko laukti. Liudmila su artimaisiais nuvyko į Janivo geležinkelio stotį ir įsėdo į traukinį į Maskvą. „Janivo geležinkelio stotyje patruliavo kareiviai. Buvo daug moterų su mažais vaikais. Visi atrodė kiek sutrikę, bet elgėsi ramiai... Ir vis tiek pajutau, kad prasideda nauja era. Kai traukinys pajudėjo, viskas man atrodė kitaip, tarsi jis atvyko iš seno, švaraus mums pažįstamo pasaulio ir išvyko į naują užnuodytą amžių, Černobylio amžių“, – pasakojo moteris.
Artėjant balandžio 26-osios vidurdieniui A. Abegianui ir kitiems mokslininkams pavyko įtikinti B. Ščerbiną duoti įsakymą pradėti evakuaciją. Tačiau B. Ščerbinui reikėjo sulaukti pritarimo iš aukščiau. „Jie kreipėsi į vieną partijos sekretorių, bet jis atsakė: „Negaliu duoti sutikimo.“ Jie susisiekė su kitu, šis išreiškė užuojautą, bet pridūrė negalintis duoti sutikimo. Galiausiai B. Ščerbina paskambino savo vadovui – premjerui Nikolajui Ryžkovui.
„B. Ščerbina man paskambino šeštadienį vakare ir pranešė apie situaciją, – prisimena N. Ryžkovas. – Išmatavome radiaciją... Pripetę reikėjo evakuoti. Nedelsiant. Stotis uždaryta, ji skleidžia nuodingą radiaciją. O žmonės miestelyje gyvena, kaip nieko nebūtų įvykę, vyksta vestuvės... Nusprendžiau – evakuacija rytoj. Šiandien paruošime traukinius, autobusus ir pasakysime žmonėms, kad pasiimtų būtiniausius daiktus.“
Balandžio 27 d. 13 val. Pripetės valdžios pareigūnai sulaukė skubaus B. Ščerbinos įsakymo sudaryti piliečių sąrašus evakuacijai. Jiems davė dvi valandas atlikti darbui.
Autobusų kolonos valandų valandas laukė keliuose tarp Černobylio ir Pripetės, veikiami didelio radiacijos lygio. Jie pradėjo judėti balandžio 27-ąją 13.30 val. Mieste greitai didėjo radiacijos lygis. Balandžio 26 d. buvo užfiksuotas 14–140 milirentgenų lygis per valandą, o balandžio 27-ąją 7 val. radiacija buvo padidėjusi iki 180 ir 300 milirentgenų, o kai kuriose vietose arti atominės elektrinės – iki 600 milirentgenų. Iš pradžių planuota pradėti evakuaciją ankstų balandžio 27-osios rytą, galiausiai ji prasidėjo ankstyvą popietę.
Vieni Pripetės gyventojai su palengvėjimu atsikvėpė, kad pagaliau prasidėjo evakuacija, kitiems ji buvo staigmena. Po 13 val. Pripetės radijas ištransliavo pranešimą: „Dėmesio, dėmesio, – pasigirdo ramus pranešėjos balsas, kalbančios rusiškai su ryškiu ukrainietišku akcentu. – Dėl avarijos Černobylio atominėje elektrinėje Pripetės mieste atsiranda nepalankios radiacinės sąlygos. Siekiant užtikrinti visišką gyventojų, o visų pirmiausia ir svarbiausia – vaikų saugumą, būtina laikinai evakuoti miesto gyventojus į šalimais esančią Kijevo sritį. Todėl šiandien, balandžio 27 d., 14 val. prasideda evakuacija, prižiūrint policijos pareigūnams ir miesto vykdomojo komiteto atstovams. Gyventojams rekomenduojama pasiimti dokumentus ir pačius būtiniausius daiktus ir maisto produktų. Draugai, išvykdami uždarykite namų langus, išjunkite elektros ir dujų prietaisus, užsukite vandens čiaupus. Prašome elgtis ramiai, organizuotai ir tvarkingai.“
Panašaus turinio pranešimas per radiją nuskambėjo keturis kartus, bet daugelis vis dar nesuprato situacijos rimtumo. „Tik pagalvokite, – atsimena miesto savivaldybės darbuotoja Anelija Perkovskaja. – Iki evakuacijos buvo likę pusantros valandos. Mūsų vaikų kavinė dideliame prekybos centre buvo pilna tėvų ir ledus valgančių vaikų. Buvo savaitgalis, visur buvo ramu ir gera.“
36 valandas po avarijos žmonėms nesuteikė patikimos informacijos ir iš esmės paliko juos likimo valiai. Jie nesulaukė instrukcijų, kaip apsisaugoti ir apsaugoti vaikus. Pagal sovietinius įstatymus, buvo pasiektas radiacijos lygis, kuriam esant privaloma įspėti visuomenę, tačiau pareigūnai vienas po kito tai ignoravo. Galiausiai žmonėms nurodė pasiimti daiktų ir laukti gatvėje apie 50 min., kol bus išvežti. Piliečiai buvo paklusnūs ir darė taip, kaip jiems liepta.
Vietos žurnalistė Liubov Kovalevska irgi buvo tarp tūkstančių žmonių, kurie tą popietę sulipo į autobusus ir niekada nebegrįžo namo. Vakare ji ilgai ramino vyresnio amžiaus motiną, kuri negalėjo užmigti, išgirdusi gandus apie evakuaciją. Dabar visa šeima buvo pasirengusi išvykti. Jiems buvo pasakyta, kad išvykstama tik trims dienoms.
„Prie kiekvieno namo laiptinės stovėjo autobusai. Visi buvo apsirengę tarsi į iškylą, žmonės juokavo, atmosfera buvo gana rami. Prie kiekvieno autobuso stovėjo po policininką, tikrinantį gyventojus pagal sąrašą, padedantį įsikelti daiktus ir tikriausiai galvojantį apie savo šeimą, kurios tikriausiai nematė pastarąją parą.
Vietos režisierių balandžio 26 ir 27 d. videomedžiagoje užfiksuotos vestuvės, vykusios radionuklidų veikiamame mieste. Jauni vyrai ir moterys, vilkintys lengvus vasarinius drabužius su mažais vaikas eina gatvėmis, kiti žaidžia futbolą, valgo lauke ledus. Šios scenos atrodo siurrealistinės, sulyginus su kitais tų pačių režisierių nufilmuotais vaizdais – vandenvežiai plauna gatves, policininkai ir kareiviai su dujokaukėmis patruliuoja Pripetės gatvėmis, žmonės laukia autobusų, kurie išveš juos toli nuo namų.
Viename kadre matyti ant palangės sėdinti lėlė, tarsi laukianti sugrįžtančių šeimininkų. Žiežirbos ir balti blyksniai filme atskleidžia esmę to, ką matome ekrane. Tai radioaktyviųjų dalelių, paveikusių juostą per storą kameros objektyvą, padariniai. Černobylio režisieriai vis filmavo, paskutiniai kadrai filmuoti pro išvykstančių autobusų langus. Vėliau paaiškėjo, kad tai buvo paskutiniai dar pilno žmonių miesto kadrai.
„Sekmadienį per pietus paskambino B. Ščerbina“, – prisimena premjeras Nikolajus Ryžkovas. Jis pasakė premjerui: „Pripetėje neliko žmonių. Tik šunys laksto.“ (Žmonėms neleido pasiimti savo augintinių.) Po kelių dienų policija suformavo specialiuosius būrius šunims išnaikinti.
Bet Pripetėje liko ne tik šunys. Beveik 5 000 atominės elektrinės darbininkų liko uždaryti kitų reaktorių, kaip buvo suplanuota. Jaunų įsimylėjėlių porelės pasinaudojo tėvų išvykimu ir likusiais tuščiais butais. Be to, buvo ir senyvo amžiaus žmonių, kurie nutarė likti. Jiems buvo nesuvokiama, kodėl turėtų išvažiuoti, jei evakuacija truks tik tris dienas. Jie nežinojo, kad žmonės išvyko visiems laikams.
KGB plušo, kad pažabotų „paniką keliančių gandų ir nepatikimos informacijos plitimą“, bet niekaip negalėjo sustabdyti radiacijos sklidimo. Baigus Pripetės ir aplinkinių kaimų gyventojų evakuaciją, autobusai grįžo į Kijevą. Jie ėmė kursuoti įprastiniais maršrutais, skleisdami didelio lygio radiaciją mieste su 2 mln. gyventojų.
Po to, kai nepaisant didėjančio radiacijos lygio požymių, centrinės partijos vadovai gegužę neleido atšaukti didelio parado Kijeve, šimtus tūkstančių mokinių evakavo iš miesto. Priešingai nei Pripetės gyventojams, jiems leido grįžti namo 1986 m. rudenį. Viena vertus, tik kelios dešimtys žmonių mirė nuo sprogimo ir radiacijos apsinuodijimo, kita vertus, Pasaulinės sveikatos organizacijos duomenimis, dėl Černobylio atominės elektrinės sprogimo poveikio vėžiu susirgo 5 000 žmonių.
Buvo užteršta 129 499 kvadratinių kilometrų teritorija Ukrainoje, Baltarusijoje ir Rusijoje.
2016 m. balandį, minint 30-ąsias nelaimės metines, norėta lengviau atsikvėpti. Cezio-137, vieno iš žalingiausių sprogimo nuklidų, pusės amžiaus trukmė yra maždaug 30 metų. Tai ilgiausiai išliekantis cezio izotopas, kuris gali paveikti žmones išoriškai ir patekęs į organizmo vidų. Kitų mirtinai pavojingų izotopų pusės amžiaus riba seniai praėjo.
Tačiau žalingas nelaimės padarinių poveikis toli gražu nesibaigė. Tyrimai rodo, kad cheminis elementas cezis-137 aplink Černobylį yra ne taip sparčiai, kaip tikėtasi, mokslininkai mano, kad izotopas dar mažiausiai 180 metų kenks aplinkai – tiek laiko reikia, kad pusė cezio pasišalintų iš užterštų regionų per vandens nutekėjimą ir migraciją.
Kiti radionuklidai veikiausiai visiems laikams liks regione. Plutonio-239, kurio pėdsakų rasta net Švedijoje, pusės amžiaus trukmė yra 24 000 metų.
Prancūzijos prezidentas Emmanuelis Macronas šeštadienį išreiškė paramą idėjai finansinėmis sankcijomis bausti Europos Sąjungos (ES) valstybes, kurios atsisako įsileisti migrantus.
„Mes negalime leisti šalims smarkiai pelnytis iš ES solidarumo, bet kalbai pasisukus apie migrantų problemą, skelbti apie nacionalinį interesą“, – spaudos konferencijoje su naujuoju Ispanijos ministru pirmininku Pedro Sanchezu sakė E. Macronas.
„Aš esu už tai, kad būtų taikomos sankcijos, jei valstybė atsisako bendradarbiauti“, – pridūrė jis.
Ispanijos ir Prancūzijos lyderiai taip pat pritaria idėjai kurti priėmimo centrus, kuriuose migrantai galėtų apsistoti tol, kol būtų svarstomi jų prieglobsčio prašymai.
„Patekus į Europą, mes esame už uždarų centrų kūrimą su Jungtinių Tautų vyriausiuoju pabėgėlių komisaru (JTPVK)... kad kiekviena valstybė galėtų organizuotai priimti žmones, kuriems priklauso prieglobstis“, – sakė E. Macronas.
Šiuo metu nėra jokių uždarų migrantų centrų, kuriuose būtų svarstomi migrantų prašymai, neskaitant kelių išimčių Graikijoje ir Italijoje.
Tuo tarpu migrantai, kuriems prieglobstis nepriklauso, turėtų būti grąžinti tiesiogiai į savo šalį, o ne per kitas valstybes, pridūrė E. Macronas.
Kova už demokratiją ir už permainas Rusijoje – tai ne kova su politine jėga ar ideologija, o kova su valdžią uzurpavusia nusikalstama grupuote. Taip opozicinio judėjimo „Atvira Rusija“ vadovas Andrejus Pivovarovas apibūdina tikslą ir tikslios jo formuluotės būtinybę, rašoma ru.DELFI.lt.
– Kas dabar svarbiausia, ką visų pirma reikia aptarti jums ir jūsų kolegoms?
– Klausimas ne tik apie forumą. Kaip jums, jūsų judėjimui atrodo, kokį klausimą reikia spręsti pirmiausia?
– Darbotvarkė, kuri turi būti apskritai visoje Rusijoje – metai po Vladimiro Putino išrinkimo. Mūsų laukia šešeri metai. Daugiau ar mažiau – ginčytinas klausimas, bet būsimi rinkimai ir jau įvykę vadinamieji rinkimai, (reikia) nuspręsti, apie ką turime kalbėti. Man atrodo, labai svarbu, kad mes patys sau viduje išsigrynintume požiūrį į tai, kas vyksta Rusijoje. Ir būtų išsakyta teisinga tezė, kad reikia suprasti – kova už demokratiją ir permainas Rusijoje – tai ne kova su tam tikra politine jėga, tam tikros ideologijos bendrija.
Tai kova su konkrečia grupuote, kuri užgrobė valdžią. Ir mes turime išsirinkti kovos metodus ir strategiją su šia struktūra ne kaip su politine jėga, o kaip su nusikalstama grupuote. O svarbiausia, (tai) kas buvo pasakyta vieną iš forumo dienų – yra didelis procentas žmonių, kurie neva pritaria tam, kas vyksta. Iš tiesų taip nėra. Realią naudą iš transformacijų Rusijoje gauna keli tūkstančiai žmonių. Būtent ši grupė ir yra problema. Tai, kad žmonės balsuoja, kažkokiu būdu išsako savo poziciją – tai manipuliacijos klausimas ir žmonių kvailinimo rezultatas. Jei šią grupuotę pavyktų jeigu ne nuversti, tai bent susilpninti, situacija Rusijoje ims keistis.
– Kaip vertinate situaciją, kad Rusija ir jos vystymosi kryptys aptariamos ne Rusijoje? Suprantama, kad po protestų Rusijoje eina įvairaus griežtumo valdžios veiksmai. Kaip rodo pastarojo meto įvykiai, bet koks žmonių išėjimas į gatvę iš anksto pasmerktas griežtam išvaikymui. Be to, yra didelė, jei ne didžiausia Rusijos dalis, kuri balsuoja už dabartinę valdžią. Jūs daug dirbote su žmonėmis. Ar šalies viduje jie apskritai galvoja apie opoziciją?
– Manau, kad ir ES, ir kitos organizacijos turi užimti teisingą poziciją. Vienos iš svarbių politikų tezių ir pasisakymų – Rusija įžengė į Ukrainą, Rusija numušė „Boeing“, pažeidinėja žmogaus teises. Labai svarbu suprasti, kad tai ne Rusija, o grupė, kuri uzurpavo valdžią.
Kad europiečių, ES gyventojų akyse būtų atskiriamas V. Putinas ir Rusija. Mes kelis kartus tai pabrėžėme. Tas pats su sankcijomis – mes prieš, kad visai šaliai darytų spaudimą. Bet mums atrodo teisinga, kad žmonės, įsivėlę, susiję su nusikaltimais, žmogaus teisių pažeidimais Rusijoje, neturi galimybės realizuoti savo teisių ES.
Kalbant apie Rusijos opozicijos darbotvarkę, man atrodo, turi būti labai išmintingas suvienijimas, ne projektais ar veikla, o kad visa tai būtų nukreipta į situacijos šalyje keitimą. Jūs sakote, kad protestai griežtai išvaikomi. Taip, taip buvo. Bet tuo pačiu metu vyko sėkmingų masinių protesto akcijų. Ateinantys šešeri V. Putino metai ir taip bus gana sunkūs – nėra ekonominio augimo, nėra galimybės apipilti pinigais.
Tikiuosi, užteks proto nepradėti naujos karinės kampanijos ir nekurti priešo užsienyje. Šiuo požiūriu mūsų planas gali būti ėjimas į gatves, kai sukviečiame žmones dėl svarbios problemos. Dabar tai bus pensinio amžiaus problema. Šis sluoksnis apima didelį žmonių skaičių, aš įsitikinęs, kad jie protestuos šiuo klausimu, eis į gatves.
– Kitaip tariant, jūs laikote savo tikslu paaiškinti kai kuriuos dalykus Vakarams ir dirbti su rusais, dirbti jų problemų lygiu...
– Ne visai taip. Mes turime jiems paaiškinti, kas vyksta šalyje, kad jie suprastų procesus.
– Tai yra, manote, kad rusai kažko nesupranta?
– Pateiksiu paprastą pavyzdį. Vaikštau į sporto klubą, klubas pasiturintiems, gerai uždirbantiems žmonėms. Salėje vyksta dviejų vyrų pokalbis. „Tai kažkoks įžeidimas. V. Mutko atėjo, D. Medvedevas atėjo“, – sakė jie. Įsiterpiau į pokalbį: „Manėte, bus kažkas normalaus?“ Tai – V. Putino elektoratas, kuris balsavo už V. Putiną ir tikėjosi iš to kažko kito. Rusų galvose dažnai būna taip, kad caras geras, o toliau prasideda problemos.
Ir štai jiems D. Medvedevas, V. Mutko ir S. Lavrovas – labai blogai, bet jie nesieja jų su V. Putinu. Mūsų užduotis, kai žmonės po rinkimų balsavo, tikėdamiesi permainų, išaiškinti, kad bėda – ne V. Mutko ir ne D. Medvedevas, problemos susijusios tik su V. Putinu. Ir kai aiškiname, kad pensinio amžiaus didinimas – ne abstraktaus liberalo sąlyginių liberalų vyriausybėje įgeidis, o V. Putino politikos padarinys. Man atrodo, tada žmonės susimąstys. Ir (reikia) smūgiuoti į valdžios silpnas, skaudžias vietas. Kaip smūgiuoti? Tai tyrimai, visuomeninės kampanijos, protestai gatvėse.
– Ar sutiktumėte pavadinti opoziciją judėjimu Rusijos piliečių, kurie trokšta permainų visuomenėje. Dichotomija – valdžia / opozicija, juo labiau, kai opozicija nesisteminga, lyg ne itin tinka? Kaip paveikti Rusijos visuomenės nuomonę, jei jums informacijos laukas visiškai užvertas?
Sakote, kad dichotomija neteisinga. Aš dirbau regionuose, Kostromos srityje, ten eilinis taksistas supranta, kiek jis uždirbdavo 2013 ir 2015, 2016 m. Jis supranta, kad tai ne opozicijos klausimas, taip nėra. Ir per socialinius tinklalapius tai keliauja į gyvenimą. Kai kuriuose regionuose situacija geresnė. (Sankt) Peterburge, kurio gyventojai dažnai vyksta į užsienį ir supranta, kad gyvenimas ten kitoks, nei jiems pasakoja. Galbūt jis (Peterburgo gyventojas) nedemonstruoja opozicijai simpatijos, laiko „Atvirą Rusiją“ priešiška struktūra, teikiančia prioritetą Vakarų interesams. Bet jis taip pat supranta, kad vakar parduotuvėje galėjo nusipirkti normalaus sūrio, o dabar negali.
Dirbau vienoje priešrinkiminėje kampanijoje, man teko daug vaikščioti po namus, bendrauti. Pastebėdavau labai įdomią logiką, kuri, dėkui Dievui, ima nykti. Karas Sirijoje – gerai, mes bombarduosime teroristus, mes – šaunuoliai. Bet mažai kas suprasdavo, kad viena Sirijos karo diena kainuoja tiek, kiek trys ligoninės rajonų centruose.
Jei žmonės suprastų, kad užuot sprendus problemas, pinigai švaistomi kažkokioms avantiūroms – štai ko mes siekiame. Jau dabar iš valio šaukiančių patriotų lūpų pasigirsta frazė: „Ar ne brangiai sumokėjome už Krymą?“ Taigi pradedama žengti šiuo keliu, juo ir reikia eiti.
– Nauji šešeri metai prasidėjo gana sunkiai tiems, kas nepatenkintas esama padėtimi. Kokios jūsų prognozes šiam laikotarpiui, V. Putinui esant prezidentu?
– Manau, jie išbandys savo veiksmų galimybes. Tikiuosi, kad padarinių nebus. Ankstesnė prezidento kadencija prasidėjo Bolotnoje byla. Dabar suimami žmonės, pats atsėdėjau 25 paras, bet nemanau, kad tai didelė problema. Tai nemalonu, bet ne mirtina. Represijų nepadaugėjo, pasikeitė jų pobūdis.
– Sakote, žmonėms reikia aiškinti. Opozicinis judėjimas jau gana seniai viską aiškina, praktiškai visu Vladimiro Putino buvimo valdžioje laikotarpiu. Antras jūsų minėtas dalykas – caras geras, bojarinai (didikai) blogi. Viltis ir tikėjimas šiuo caru – ar tai ne bandymas išvengti atsakomybės, kai nuo manęs niekas nepriklauso ir aš nieko negaliu pakeisti? Sakykite, remdamasis savo asmeniniais pastebėjimais, bendraujant su žmonėmis, ar eilinis rusas jaučia savo atsakomybę, ar visa tai perduoda valdžiai, prezidentui, viską uždeda jam, o pats užsiima savais reikalais?
Pavyzdžiui, Maskvoje įvyko miesto valdybos rinkimai ir apie 280 žmonių tapo miesto valdybos mariais, o tai nepriklausomi žmonės, jų mąstymas kitoks, nors jie ir nedaug įgaliojimų turi. Tai pirmas sluoksnis, kuriame galime šio to pasiekti. Regionų lygio rinkimuose šansų nėra, bet Sankt Peterburge tikimės tokio pat rezultato, kaip ir miesto valdybos rinkimuose Maskvoje.
Regionuose dar sunku, o dideliuose miestuose jau susiformavo pastovi protestuojančiųjų masė, kuri galbūt ne per dagiausia kuo nors pasitiki, bet žmonės bent jau supranta – kažkas ne taip. Juos nukreipti – mūsų užduotis. Todėl vargu ar tai galima vadinti sėkme, bet mes suprantame, kad tą akimirką, kai atsiranda galimybių langas, mes jau dabar galime parodyti naujų žmonių, naujų veidų, kurie jau sugebėtų kažko pasiekti ir tam tikru lygiu prisiimti atsakomybę.
„Atviros Rusijos“ ir viso protestuojamojo judėjimo užduotis – parodyti alternatyvą. Yra apsiriję valdininkai, bet yra nauji žmonės, kurie eina su pakeltais antveidžiais ir pasiekia savo tikslų. Alternatyvios darbotvarkės sukūrimas – mūsų ilgalaikis tikslas. Šuo požiūriu šis tas pavyksta.
Kitaip tariant, jos požiūris į V. Putiną neigiamas, bet balsuos vis tiek už jį, kad paerzintų Vakarus. Taip propaganda nusėdo policijos praporščikės, saugančios sulaikytuosius, galvoje. Žmonės juda tokios logikos vėžėmis. Mūsų užduotis – parodyti, kad pinigus iš biudžeto vagia ne kažkokie abstraktūs „juočkiai“, o absoliučiai konkretūs žmonės. Mes darysime tai miesto valdybos lygiu, per visuomenines kampanijas kelerius artimiausius metus.
Zimbabvės prezidento Emmersono Mnangagwos partijos ZANU-PF rengtame mitinge šeštadienį nugriaudėjo sprogimas, pranešama apie sužeistuosius.
Sprogimo vietoje buvęs naujienų agentūros AFP žurnalistas skelbė apie sužeistus žmones, bet iškart konkretesnių skaičių pateikti nesugebėjo.
Zimbabvės televizija rodė kadrus, kuriuose buvo galima matyti chaosą bei medikų pastangas išgelbėti sužeistuosius, susirinkusius į prezidento palaikymo renginį Bulavajo mieste.
Prezidento atstovas patvirtino, kad šalies lyderis sprogimo metu nenukentėjo ir po sprogimo buvo nugabentas į saugią vietą.
Savo ruožtu šalies valstybinė žiniasklaida teigia, kad incidentas buvo pasikėsinimas į prezidento gyvybę.
„Prezidentas buvo sėkmingai evakuotas. Jis yra valstybinėse patalpose Bulavajuje“, – patvirtino E. Mnangagwos atstovas spaudai George'as Charamba.
„Įtariame sprogimą, jis įvyko arti scenos“, – pridūrė jis.
E. Mnangagwa Bulavajuje rengė palaikymo mitingą prieš prezidento rinkimus liepos 30 dieną.
Šie rinkimai bus pirmieji nuo to laiko, kai praėjusių metų pabaigoje iš posto buvo nuverstas ilgametis Zimbabvės lyderis Robertas Mugabe.
E. Mnangagwai šie rinkimai bus labai svarbūs – po perversmo valstybės vairą perėmė būtent jis, bet iki šiol politikas per rinkimus dar negavo mandato valdyti šalį.
Jis prisižadėjo surengti laisvus ir sąžiningus rinkimus bei gerinti Zimbabvės santykius su kitomis valstybėmis.
Šimtai žmonių šeštadienį susirinko Londone, ragindami surengti antrą balsavimą dėl Jungtinės Karalystės pasitraukimo iš Europos Sąjungos (ES).
„Aš daug verkiau, kai įvyko referendumas, atrodė, kad ateitis yra gana bloga“, – sakė Londone gyvenanti 40-metė italė Chiara Lidouri.
Tuo tarpu 55-erių Emily Hill naujienų agentūrai AFP teigė palaikanti idėją leisti žmonėms patvirtinti, ar jie išties nori „Brexit“.
„Manau, kad daug balsų už išstojimą buvo protesto balsai, kai kurie žmonės išties nepalaiko ES, bet netikiu, jog tai yra daugumos nuomonė“, – sakė ES šalininkė.
Th. May komanda artimiausiu laiku pradės naują derybų su ES etapą, bet britai iki šiol nesugebėjo aiškiai išdėstyti, ko nori iš ateities santykių su Europa, ypač muitų reguliavimo klausimu.
Tuo metu B. Johnsonas, vienas ryškiausių išstojimo iš ES kampanijos veidų, laikraštyje „The Sun“ rašė, kad „britai tiesiog nori eiti į priekį“.
„Jie nenori pusiau nuoširdaus „Brexit“. Jie nenori kokio nors beviltiško kompromiso, kokio nors susitarimo, pagal kurį mes pusiau liktume ir pusiau išstotume bei atsidurtume politinėje aklavietėje“, – rašo B. Johsonas.
„Prieš dvejus metus šios šalies žmonės paskelbė verdiktą apie save – kad jie turi drąsos tikėti Britanija. Jie buvo teisūs, ir tai įrodys tolesni dešimtmečiai“, – pridūrė ministras.
Irako kariuomenė šeštadienį pranešė per antskrydį Sirijoje nukovusi 45 grupuotės „Islamo valstybė“ (IS) džihadistus. Tarp jų, pasak kariuomenės, buvo ir aukšto rango kovotojų.
Iš viso 418 migrantų buvo išgelbėti per tris operacijas netoli Ispanijos krantų, pranešė nacionalinė gelbėjimo tarnyba.
Per didžiausią operaciją surinkti 262 žmonės, plaukę Gibraltaro sąsiauriu 15 laivų, sakoma tarnybos „Salvamento Maritimo“ tviterio žinutėje.
Dar 27 buvo rasti Viduržemio jūroje tarp Ispanijos ir Maroko, o kiti 129 išgelbėti prie Kanarų salų Atlanto vandenyne.
Šešiomis dienomis anksčiau 630 migrantų buvo atplukdyti į Valensijos uostą trimis laivais, tarp jų – vienos nevyriausybinės organizacijos gelbėjimo laivą „Aquarius“.
Dėl šio incidento kilus diplomatinei krizei, Vokietijos iniciatyva sekmadienį bus surengtas dalies Europos Sąjungos narių lyderių pasitarimas migracijos klausimu.
Konteinerių laivybos bendrovė „Danish Maersk Line“ šeštadienį pranešė, kad vienas jos laivų prie Italijos pietinių krantų išgelbėjo 113 migrantų.
Laivas „Alexander Maersk“ ankstyvą penktadienio rytą pakeitė kursą, gavęs perspėjamąjį signalą, naujienų agentūrai AFP sakė „Maersk Line“ atstovas Mikkelis Elbekas Linnetas.
Laivas šiuo metu yra prie Pocalo uostamiesčio Sicilijoje ir laukia Italijos jūrų gelbėjimo koordinacijos centro nurodymų.
Pasak M. E. Linneto, „Maersk Line“ priėmė sprendimą gelbėti migrantus remdamiesi „senomis elgesio taisyklėmis“.
Italijos naujoji populistinė vyriausybė pastarosiomis savaitėmis pagrasino konfiskuoti kelis kitus organizacijų, gelbėjančių migrantus, laivus. Dėl šios priežasties tarp Europos Sąjungos ir Romos įsiplieskė diplomatinis ginčas.
Šalies infrastruktūros ministras Danilo Toninelli ketvirtadienį pareiškė, kad du migrantų gelbėjimo laivai – vokiečių „Lifeline“ ir „Seefuchs“, naudojami nevyriausybinių organizacijų „Mission Lifeline“ ir „Sea-Eye“ – bus areštuoti ir nukreipti į Italijos uostus, kur bus tiriamas „jų teisinis statusas“.
Jau praėjo 11 metų nuo tada, kai Portugalijoje iš vieno atostogautojams nuomojamo buto dingo mažoji Madeleine McCann. Per šį laikotarpį būta daugybės teorijų, kas galėjo nutikti mergaitei, tačiau nenuginčijamas tik vienas faktas – tai, kad ji dingo 2007 metų gegužės 3-osios vakarą, 22.14 val., rašo britų dienraštis „The Daily Telegraph“.
Nuo tos akimirkos, kai policija sulaukė skambučio, prasidėjo viena mįslingiausių per kelis dešimtmečius dingusio žmogaus paieškų, vykdoma iki pat dabar. Deja, visi faktai, kurie atrodė svarbūs policijos tyrimui, nepasitvirtino, įskaitant ir pranešimus apie galimai matytą mergaitę ir liudininkų parodymus.
Pirmiausia Portugalijos policijos įtarimų sulaukė mergaitės tėvai Kate ir Gerry McCannai. Pastarieji mano, kad būtent tuomet per pirmąsias valandas ir dienas po Madeleine dingimo pareigūnai pro pirštus praleido svarbių užuominų.
Per tą laiką išanalizuota kiekviena daugiau ar mažiau galima teorija: kad Madeleine pagrobė pedofilas, kad ją nužudė per įsilaužimą, o kūną išmetė, kad ją pagrobė prekeiviai žmonėmis ir pardavė bevaikei porai, kad ji išėjo iš buto ir žuvo per tragišką atsitikimą ir dar daug kitų.
Pranešimai apie tai, kada paskutinį kartą ji buvo matyta gyva, skiriasi, tačiau ji buvo gyva apie 18 val., kai su tėvais sugrįžo į nuomotą butą, kur kartu su dvejų metų dvyniais broliu ir seserimi buvo ruošiami miegoti.
Madeleine tėvai policijai sakė, kad vaikus užmigdė apie 19 val. ir kad 20.30 val. visi trys vaikai jau miegojo. Tėvai dviese nuėjo vakarieniauti į už maždaug 45 metrų esantį užkandžių barą, kurį nuo jų buto 5A skyrė tik baseinas. Ten jie susitiko su septyniais draugais, su kuriais kartu atostogavo.
McCannai sako, kad kas pusvalandį vis nueidavo pažiūrėti vaikų, kartais tai padarydavo kiti kartu buvę asmenys: Russellas O‘Brienas ir Jane Tanner iš Ekseterio, Matthew ir Rachael Oldfieldai iš Londono ir Davidas bei Fiona Payne iš Lesterio bei pastarosios mama Dianne Webster. Pastaroji, kaip teigiama, policijai sakiusi, kad kiekviena pora buvo atsakinga tik už savo vaikų priežiūrą.
Gerry McCannas teigia nuėjęs į butą 21.05 val. Visi trys vaikai sau saldžiai miegojo, ir Madeleine vis dar buvo savo lovoje.
Portugalijos policija niekada nepriėmė McCannų pateiktų įrodymų kaip neginčijamų. Iš pradžių mergaitės tėvus jie laikė įtariamaisiais ir manė, kad būtent jie galėjo nužudyti Madeleine.
To vakaro chronologija rodo, kad M. Oldfieldas nuėjo į McCannų butą 21.30 val. ir pastebėjo, kad Madeleine kambaryje lyg buvo šviesiau nei kituose, tarsi langinės buvo ne visai uždarytos. Jis negalėjo užtikrintai pasakyti, ar Madeleine ten buvo.
22 val. atėjo Kate McCann eilė pažiūrėti, kaip sekasi vaikams. Po kelių akimirkų ji atbėgo į restoraną ir pranešė, kad Madeleine dingo. Visi puolė ieškoti mergaitės, tačiau nieko nepešę 22.14 val. paskambino policijai.
McCannai policijai sakė, kad paguldė Madeleine miegoti užkloję jos mylimiausia rožine antklode ir įdavę jai jos mėgstamiausią minkštą žaislą kačiuką. Ji vilkėjo „Marks & Spencer“ pižamą trumpomis rankovėmis.
Tai reiškia, kad pirmosios 24 valandos, kurios yra itin svarbios ieškant bet kurio dingusio žmogaus, buvo iššvaistytos, ir policija iki šiol mėgina už šią apmaudžią klaidą atsigriebti. Be to, potencialiai svarbūs liudininkų parodymai ir įtariamųjų apibūdinimai kelerius metus nuo visuomenės buvo slepiami.
Taip pat būta nemažai akligatvių. Jane Tanner, tą vakarą vakarieniavusi kartu su McCannais, policijai sakė, kad iš restorano išėjo 21.15 val. patikrinti savo dukters ir matė vyrą, nešantį mažą vaiką, vilkintį rožinę pižamą.
Vėliau keletą metų tas vyras buvo laikomas įtariamuoju, jeigu ne pagrindiniu įtariamuoju, tačiau 2013 metų spalį Londono policija paskelbė, kad tas įtariamasis iš tiesų buvo britas atostogautojas, nešęs savo dukrą.
Pirmuoju oficialiu įtariamuoju tapo Robertas Muratas, vietinis konsultantas nekilnojamojo turto klausimais. Krata jo namuose buvo atlikta praėjus dvylikai dienų po Madeleine dingimo. 2008 metais visi įtarimai jo atžvilgiu buvo oficialiai panaikinti ir jis prisiteisė 600 tūkst. svarų kompensaciją iš vienuolikos Britanijos laikraščių dėl šmeižto.
Portugalijos policija nuo pat pradžių įtariai žvelgė į McCannus – iš dalies dėl kultūrinių skirtumų. Jie negalėjo patikėti, kad tėvai paliko be priežiūros savo vaikus. Be to, jie nepritarė tam, kad McCannai naudojosi žiniasklaida, norėdami paversti dukters dingimą rezonansine byla šalyje, nors būtent veiksmų slaptumas yra vienas iš slaptųjų policijos ginklų.
Dviejų specialiai apmokytų šunų atgabenimas iš Didžiosios Britanijos į Portugaliją 2007 metų liepą tik dar labiau sustiprino jų nuomonę. Vienas šuo buvo specialiai apmokytas atpažinti žmogaus kraujo pėdsakus, o kitas mokėjo atpažinti lavono kvapą. Abu šunys buvo nugabenti į kelias su tyrimu susijusias vietas ir sureagavo tik bute, kuriame buvo apsistoję McCannai. Vėliau lavonus užuodžiantis šuo sureagavo „Renault“ automobilyje, kurį McCannai buvo išsinuomoję praėjus 24-ioms dienoms po Madeleine dingimo.
Portugalijos policija iškėlė versiją, kad tėvai netyčia nužudė Madeleine, veikiausiai suduodami jai didelę migdomųjų dozę, kad ji miegotų, o vėliau paslėpė kūną, inscenizavo pagrobimą, o po kelių savaičių išnuomotu automobiliu pervežė jos kūną ir palaidojo.
2007 metų rugsėjo pradžioje Kate McCann pareiškė, kad Portugalijos policininkai jai pasakė, kad jeigu ji prisipažins, jog Madeleine mirė atostogų bute ir kad ji paslėpė dukters kūną, ji kalės tik dvejus metus, o jos vyrui visai nebus pateikti kaltinimai. Rugsėjo 7 dieną jie buvo oficialiai paskelbti įtariamaisiais.
Madeleine dingimo bylą tyręs vyriausiasis inspektorius Goncalo Amaralis 2008 metais atsistatydino ir parašė knygą, kurioje teigė, kad Madeleine mirė bute per nelaimingą atsitikimą, o jos tėvai neva inscenizavo pagrobimą. McCannai padavė jį į teismą dėl šmeižto ir laimėjo bylą. G. Amaraliui teismas liepė mergaitės tėvams sumokėti 394 tūkst. svarų kompensaciją, tačiau 2016 metų balandį apeliacinis teismas sprendimą atmetė.
2013 metų liepą speciali turimų įrodymų peržiūros operacija (Operation Grange) virto didelio masto kriminaliniu tyrimu, ir Skotland Jardas pranešė sutelkiantis savo dėmesį į „kriminalinį aktą, kurį įvykdė nepažįstamasis“.
Skotland Jardas pranešė tiriantis ryšį tarp Madeleine dingimo ir apsimetėlių labdaros rinkėjų, kurie tuo metu beldėsi į gyventojų duris Praia da Luz miestelyje. Madeleine dingimo dieną tarp 15.30 ir 17.30 val. keturis kartus buvo pastebėti vyrai, kurie teigė renkantys pinigų našlaičių namams. Britų detektyvai mano, kad vyrai, kurių fotorobotai buvo paskelbti 2013 metais, vykdė žvalgybos operaciją prieš planuojamą pagrobimą ar įsilaužimus. Tai patvirtintų versiją, jog Madeleine buvo nužudyta, nes pamatė įsilaužėlį.
Skotland Jardas 2013 metais pranešė, kad norėtų surasti šviesiaplaukį vyrą, kuris buvo pastebėtas valkataujantis tame rajone tarp balandžio 30 ir gegužės 2 d. ir žiūrintis į butą 1A. Liudininkų teigimu, jis buvo baisus, spuoguotas ir su didele nosimi. Mergaitės dingimo dieną tuščio buto 5C, esančio visai šalia buto 5A, balkone buvo pastebėti du šviesiaplaukiai vyrai. Šviesiaplaukiai vyrai buvo pastebėti prie 5A buto ir 16 val. bei 18 val. tą pačią dieną bei 23 val. tą vakarą. Po to, kai pareigūnai paprašė visuomenės suteikti informacijos per „BBC One“ laidą „Crimewatch“, Portugalijos policija atnaujino savo tyrimą.
Skotland Jardo pareigūnai 2014 metais nuvyko į Portugaliją, norėdami apklausti keturis įtariamuosius ir atlikti paiešką šalia buto, pasitelkę į žemę besiskverbiantį radarą. Vienas iš keturių vyrų šiuo metu nebelaikomas įtariamuoju, tačiau kiti trys vis dar yra įtariami.
Britų pareigūnai juos apklausė, įtardami, kad jie galėjo priklausyti įsilaužėlių gaujai, supanikavusiai ir per nepavykusį įsilaužimą nužudžiusiai Madeleine. Visi įtariamieji savo kaltę neigė ir buvo paleisti jiems nepateikus jokių kaltinimų.
Kitu įtariamuoju tapo anksčiau už įsilaužimą teistas ir narkotikus vartojęs Euclidesas Monteiro, kuris 2006 metais buvo atleistas iš „Ocean Club“. Mobiliojo ryšio duomenys rodo, kad mergaitės dingimo metu jis buvo netoliese, ir policija mano, kad jis apiplėšė kelis butus, ieškodamas pinigų narkotikams. Jis žuvo per traktoriaus avariją 2009 metais.
Šie keturi incidentai, įskaitant vieną, kurio metu nukentėjo dvi mergaitės, buvo tarp dvylikos atvejų, kai vyrai tame rajone įsibraudavo į atostogautojų būstus. Du tokie atvejai užfiksuoti būtent Praia da Luz miestelyje. Pareigūnai skelbia besidomintys 38 asmenimis ir taip pat analizuoja 530 žinomų lytinių nusikaltėlių istorijas. 59 asmenys kelia pareigūnams „itin didelį susidomėjimą“.
2014 metų gruodį detektyvas vyriausiasis inspektorius Andy Redwoodas, vadovavęs specialiajai britų policijos įrodymų peržiūros operacijai, atsistatydino. Gruodžio 22 d. jį pakeitė detektyvė vyriausioji inspektorė Nicola Wall. Ji tą patį mėnesį nuvyko į Portugaliją, kad atliktų tolesnį tyrimą.
N. Wall ir jos komanda apklausė septynis įtariamuosius ir keturis liudininkus, tačiau nepaskelbė gautos informacijos, ir pabrėžė, kad neketina teikti „reguliarių komentarų“ apie bylą.
2015 metų rugsėjį Londono policija pranešė mažinanti „Operation Grange“ operacijos mastą ir jai vietoj 29 pareigūnų paliekanti vos keturis. Tyrimo išlaidoms viršijus 10 mln. svarų, policija pranešė „tirianti kelias koncentruotas versijas“.
2016 metų balandį Londono policijos komisaras seras Bernardas Hoganas-Howe'as paskelbė, kad pareigūnai susiaurino visus įrodymus ir sutelkė savo dėmesį „vieną paskutinę versiją“.
Kadangi pareigūnams nepavyko paremti kitų teorijų, policija liko prie vienos iš pirminių versijų, kad Madeleine buvo nužudyta per nepavykusį apiplėšimą. Londono policija nori dar kartą apklausti tris įtariamuosius, kurie, kaip rodo mobiliojo ryšio duomenys, Madeleine dingimo metu buvo toje vietoje.
Tai trisdešimtmetis Jose Carlos da Silva, kuris vežiodavo svečius į jų butus „Ocean Club“ kurorte Praia da Luz miestelyje, bei 24 metų Ricardo Rodriguesą ir 53 metų Paulo Ribeiro.
Jie anksčiau prisipažino dėl smulkių vagysčių iš butų komplekse, tačiau neigė esantys susiję su Madeleine dingimu.
Kate ir Gerry McCannai vis dar yra įsitikinę, kad jų dukra gyva ir kad jie kada nors vėl bus kartu. Mergaitės paieška vis dar tęsiama.
Prie Libijos pakrantės žuvo penki migrantai, bandę Viduržemio jūra nuplaukti į Europą, o dar 200 žmonių buvo išgelbėti, šeštadienį pranešė Libijos karinės jūrų pajėgos.
Tarp penktadienį išgelbėtų 94 migrantų buvo trys vaikai ir devynios moterys, tačiau per ta pačia pripučiama valtimi, nuskendusia už 12 jūrmylių (22 km) nuo kranto plaukusiems penkiems migrantams iš Sudano, Nigerijos, Čado ir Egipto išgyventi nepavyko, sakė karinio laivyno atstovas Ayoubas Kacemas.
Netoliese taip pat buvo išgelbėtas dar 91 migrantas; šie žmonės plaukė kita valtimi, nurodė atstovas.
Libijos laivynas nuo trečiadienio išgelbėjo arba sustabdė jau 900 migrantų, bandžiusių perplaukti Viduržemio jūrą. Esant palankiems orams, į Europą patekti bandančių migrantų skaičius pastaruoju metu išaugo.
Pakistano šiaurės vakariniame genčių rajone šeši kovotojai ir du kariai šeštadienį žuvo per susišaudymą netoli sienos su Afganistanu, skelbia vietos pareigūnai.
Susirėmimai įvyko Pietų Vaziristano regiono kaimelyje Spina Meloje, kai saugumo pareigos buvo informuotos apie kovotojus, kurie į kaimelį atėjo apsimetę savo namus priverstais palikti vietos gyventojais.
Per susišaudymą žuvo du kariai ir šeši kovotojai, tarp kurių buvo ir itin ieškomas nusikaltėlis Nanakaras, skelbia Pakistano kariuomenė.
Nanakaras, turintis tik vieną vardą, buvo ieškomas už vietos genčių vyresniųjų ir gyventojų žudymus.
Pakistano kariai taip pat konfiskavo ginklų, šaudmenų bei įrangos, kovotojų naudotos palaikyti ryšiui su savo vadais Afganistane.
Jungtinės Karalystės užsienio reikalų sekretorius Borisas Johnsonas šeštadienį perspėjo ministrę pirmininkę Theresą May, jog šalies išstojimo iš Europos Sąjungos procesas neturėtų būti „minkštas, lankstus ir trunkantis visą amžinybę" kaip tualetinio popieriaus ritinėlis.
T. May komanda artimiausiu laiku pradės naują derybų su ES etapą, bet britai iki šiol nesugebėjo aiškiai išdėstyti, ko nori iš ateities santykių su Europa, ypač muitų reguliavimo klausimu.
Euroskeptiškų pažiūrų britų prekybos ministras Liamas Foxas teigė, kad ministrė pirmininkė vis dar gali pasitraukti iš derybų, jei šalys nepasieks Jungtinę Karalystę tenkinančio susitarimo.
„Ministrė pirmininkė visada sakė, kad pasitraukimas be sutarties yra geriau nei bloga sutartis“, – BBC radijui šeštadienį sakė L. Foxas.
Tuo metu B. Johnsonas, vienas ryškiausių išstojimo iš ES kampanijos veidų, laikraštyje „The Sun“ rašė, kad „britai tiesiog nori eiti į priekį“.
„Jie nenori pusiau nuoširdaus „Brexit“. Jie nenori kokio nors beviltiško kompromiso, kokio nors susitarimo, pagal kurį mes pusiau liktume ir pusiau išstotume bei atsidurtume politinėje aklavietėje“, – rašo B. Johnsonas.
„Prieš dvejus metus šios šalies žmonės paskelbė verdiktą apie save – kad jie turi drąsos tikėti Britanija. Jie buvo teisūs, ir tai įrodys tolesni dešimtmečiai“, – pridūrė ministras.
JAV pasienyje su Meksika tęsiantis prezidento Donaldo Trumpo inicijuotai kovai su nelegalia imigracija, pasirodė pranešimų, kad šalies karinis jūrų laivynas keliose karinėse bazėse planuoja statyti imigrantų sulaikymo centrus, praneša BBC.
Žurnalo „Time“ matytame laivyno atmintinės juodraštyje pristatomi planai pastatyti „asketiškas“ stovyklas, kuriose tilptų iki 25 tūkst. migrantų.
Nurodoma, kad jos bus statomos nenaudojamuose aerodromuose Kalifornijos, Alabamos ir Arizonos valstijose.
Be to, projektuojama dar viena stovykla, kuri įsikurs netoli San Fransisko. Joje vienu metu galės būti sulaikyta iki 47 tūkst. žmonių.
Remiantis karinio laivyno atmintine, 25 tūkst. asmenų skirtą stovyklą išlaikyti pusmetį atsieis 233 mln. JAV dolerių.
Pagrindinis Turkijos lyderio Recepo Tayyipo Erdogano konkurentas prezidento rinkimuose per masinį savo šalininkų mitingą penktadienį metė iššūkį šalies vadovui ir pasiūlė jam „paskutinę galimybę“ sudalyvauti televizijos debatuose.
„Rytoj (šeštadienį) yra paskutinis vakaras. Jei turi drąsos, stok akis į akį su manimi“, – šimtų tūkstančių žmonių akivaizdoje Ankaroje sakė Respublikonų liaudies partijos (CHP) lyderis Muharremas Ince.
„Tai yra paskutinis pasiūlymas... Jei nori, galiu dėl tavęs atšaukti savo mitingą Stambule. Ateik, susigrumk su manimi, surenkime debatus per televiziją“, – savo konkurentą ragino opozicionierius.
Mitingas Ankaroje įvyko praėjus vos dienai po panašaus renginio Izmire, kur į M. Ince palaikymo akciją taip pat susirinko šimtai tūkstančių žmonių. Dar vieną mitingą Stambule kandidatas planuoja paskutinę dieną prieš rinkimus šeštadienį.
M. Ince į Turkijos rinkimus atnešė naujų vėjų, o jo dinamiškumas ir oratoriniai sugebėjimai neatsilieka nuo R. T. Erdogano. Nemaža dalis analitikų mano, kad M. Ince neleis R. T. Erdoganui laimėti jau pirmajame rinkimų ture ir prezidento rinkimų procesas persikels į antrąjį turą liepos 8 dieną.
Per mitingą Ankaroje M. Ince taip pat kaltino valstybinę Anatolijos naujienų agentūra ir televiziją TRT įvykdžius „konstitucinį nusikaltimą“, nes kandidatams nebuvo sudarytos lygios galimybės.
„TRT transliavo Erdoganą 181 valandą, Muharremą Ince – 15 valandų“, – skundėsi jis.
Ukrainos parlamento pirmininko pavaduotoja Iryna Heraščenko nurodė, kad Kijevas yra pasiruošęs iškeisti 23 Rusijos piliečius į Maskvos kalinamus arba suimtus ukrainiečius, įskaitant kino režisierių Olehą Sencovą.
Ji pridūrė, kad minimi 23 Rusijos piliečiai, kurių sąrašą Ukrainos atstovai ne kartą buvo pateikę Rusijai, yra nuteisti arba kaltinami įvykdę sunkių nusikaltimų, tokių kaip terorizmas, žudymai, dalyvavimas karo veiksmuose ir šnipinėjimas.
41 metų O. Sencovas badauja nuo gegužės 14 dienos, reikalaudamas, kad Rusija paleistų visus ukrainiečių politinius kalinius. Ši daug dėmesio sulaukusi jo protesto akcija vyksta Rusijoje prasidėjus mėnesį truksiančiam Pasaulio futbolo čempionatui.
2015 metų rugpjūtį Šiaurės Kaukazo rajono karo teismas Rostove prie Dono skyrė O. Sencovui 20 metų laisvės atėmimo bausmę „už teroristinės grupuotės įkūrimą“ Kryme.
Buvęs Pietų Korėjos premjeras Kim Jong-pilas, įkūręs garsiąją šalies žvalgybos agentūrą, šeštadienį mirė, pranešė jo padėjėjas.
Kim Jong-pilas sava mirtimi mirė sulaukęs 92 metų amžiaus.
Jis prieš kelis dešimtmečius buvo vienas svarbiausių konservatyvių pažiūrų politikų Pietų Korėjoje. Kim Jong-pilas kartu su prezidentais Kim Young-samu ir Kim Dae-jungu praėjusio amžiaus 9-u ir 10-u dešimtmečiais laikyti įtakingiausiais šalies politikais.
Šis laikotarpis Pietų Korėjoje buvo žinomas kaip „trijų Kimų“ era.
Šio trejeto valdymą 1980 metais užbaigė karinis diktatorius Chun Doo-hwanas, tačiau „trys Kimai“ grįžo į valdžią po prodemokratinio liaudies sukilimo 1987-aisiais.
Kim Jong-pilo politinė karjera prasidėjo 1961 metais, kartu su tuomečiu generolu majoru Park Chung-hee surengė sėkmingą karinį perversmą.
Po perversmo Kim Jong-pilas padėjo Park Chung-hee konsoliduoti valdžią, įkurdamas garsiąją Korėjos centrinę žvalgybos agentūrą (KCIA), padėjusią autoritariniam režimui vykdyti represijas.
KCIA turėjo neribotą galią ir nebuvo niekam atskaitinga. Agentūra suiminėdavo, kankindavo ir persekiodavo Park Chung-hee politinius oponentus.
Ministro pirmininko pareigas Kim Jong-pilas ėjo 1971–1975 ir 1998–2000 metais, vadovaujant tuomečiam prezidentui Kim Dae-jungui.
Rytų ir Vidurio Europos gyventojų skaičius dėl emigracijos nuo 1990 metų reikšmingai sumažėjo, o Vakarų Europoje, kur traukia dauguma migrantų, šis procesas lėmė gyventojų padaugėjimą, sakoma penktadienį paskelbtoje Austrijos demografų studijoje.
Per 1990-2017 metus labiausiai – 19 proc. ir daugiau – gyventojų sumažėjo Bulgarijoje, Latvijoje, Lietuvoje, Moldovoje, Bosnijoje ir Hercegovinoje, taip pat Kosove.
Toks populiacijos nykimas „neturi precedento taikos laikotarpiu“, sako tyrėjai iš Vienoje įsikūrusio Wittgensteino demografijos centro.
Čekija, Slovakija ir Slovėnija – vienintelės regiono šalys, kuriose nuo 1990-ųjų gyventojų šiek tiek (2-3 proc.) padaugėjo.
Migracijos srautai šiuo metu yra tapę pagrindiniu Europos šalių populiacijų didėjimą ir mažėjimą lemiančiu veiksniu.
Tačiau daugumoje Vakarų Europos valstybių šį augimą daugiausiai lėmė imigracija. Tarp tokių šalių yra Šveicarija (26 proc.), Ispanija, (20 proc.) ir Švedija (17 procentų).
Lietuva ir toliau teiks paramą Rytų Ukrainos regionams, sako Ukrainoje viešėjęs užsienio reikalų ministras Linas Linkevičius.
„Lietuva ir toliau teiks paramą Rytų Ukrainos regionams, vykdydama humanitarinius, švietimo, socialinius ir kitus projektus,“ – sakė L. Linkevičius bendraudamas su vietos gyventojais, nuolat patiriančiais Rusijos remiamų separatistų apšaudymus, bei su Ukrainos kariais.
Vizito metu Luhansko srities administraciniame centre Severodonecke pirmą kartą surengtas dvišalis verslo forumas, kuriame dalyvavo Vilniaus prekybos ir pramonės rūmų ir Lietuvos-Ukrainos verslo tarybos atstovai.
Sveikindamas forumo dalyvius L. Linkevičius paragino Ukrainos verslą aktyviai domėtis atsivėrusia Europos Sąjungos rinka bei ieškoti Lietuvoje partnerių, kurie turi patirties bei gali paspartinti Ukrainos verslininkų žingsnius persiorientuojant nuo Rytų rinkų į Vakarus.
Ministras lankėsi greta kontakto linijos esančių Nižne, Stanytsia Luhanska ir Katerynivkos gyvenvietėse. jis pažymėjo, kad kiekvieną kartą apsilankęs šiame fronte įsitikina, kad Ukrainos žmonių dvasios neįmanoma palaužti.
Ukrainos pajėgos ir Maskvos remiami separatistai kovoja nuo 2014 metų pavasario. Šis konfliktas nusinešė daugiau nei 10 tūkst. gyvybių.
Tarptautinė lengvosios atletikos federacija (IAAF) dar 33 Rusijos lengvaatlečiams leido dalyvauti varžybose kaip neutraliems atletams.
Visi minėtieji sportininkai yra jauni lengvaatlečiai, kurie liepos 19–24 dienomis Suomijos mieste Tamperėje dalyvaus U-20 pasaulio čempionate bei liepos 5–8 dienomis Vengrijoje vyksiančiame Europos U-18 turnyre.
Sistema, leidžianti dopingu nesusitepusiems Rusijos sportininkams dalyvauti kaip neutraliems atletams, jau buvo naudota per 2016 metų vasaros olimpinės žaidynes, 2017 metų Pasaulio lengvosios atletikos čempionatą bei šių metų uždarų patalpų rungtynių sezone.
Rusijos sportininkų, galinčių dalyvauti tarptautinėse varžybose, bendras sąrašas išaugo iki 58.
Tačiau IAAF teigia, kad vien šiemet jau buvo atmestos 44 Rusijos atletų paraiškos dalyvauti tarptautinėse varžybose.
Be to, IAAF atėmė neutralų statusą iš penkių Rusijos ėjikų, tarp kurių buvo ir Pasaulio čempionato 20 kilometrų distancijoje sidabrą iškovojęs Sergejus Širobokovas. Šie ėjikai treniravosi su diskvalifikuotu treneriu Viktoru Čeginu.
Šiaurės Rytų Indijos policija pranešė, kad į vieną bankomatą pro skylę įlindusi mažiausiai viena žiurkė ten ėmė puotauti, o kai baigė, daugiau kaip 16 tūkst. eurų buvo virtę mažais skuteliais.
Tinsukijos miesto policijos vyresnysis inspektorius Mugdha Jyoti Mahanta sakė, kad birželio 11 dieną atvykę taisyti sugedusio banko „State Bank of India“ bankomato, techniniai darbuotojai viduje rado pastipusią žiurkę ir beveik 1,3 mln. rupijų (daugiau kaip 16 tūkst. eurų) vertės sugraužtų banknotų.
Žiurkė į bankomatą pateko pro nedidelę skylę kabeliams jo galinėje dalyje.
Vienas banko darbuotojas penktadienį sakė, kad buvo nurodyta atlikti tyrimą.
Viena moteris pirmadienį pagimdė berniuką Paryžiaus traukinyje, o miesto susisiekimo tinklas leido naujajam piliečiui nemokamai keliauti traukiniais, kol jam sukaks 25-eri.
Moteriškei pradėjus gimdyti, traukinys sustojo Obero stotyje Paryžiaus centre. Jai padėjo apie 15 žmonių, įskaitant greitosios pagalbos darbuotojus, policijos pareigūnus ir geležinkelių tinklo darbuotojus. Berniukas gimė 11 val. 40 min. vietos (12 val. 40 min. Lietuvos) laiku.
Dėl „netikėto“ incidento ypač judrioje maršruto RER A atkarpoje 45 minutėms buvo pristabdytas susisiekimas traukiniais abiem kryptimis, pranešė Paryžiaus viešojo transporto įmonė RATP.
Gimdymo metu traukinys buvo evakuotas, sakė bendrovės atstovas.
„Kiek žinome, visiems sekasi gerai“, – kalbėjo jis apie motinos ir kūdikio būklę.
„RATP sveikina mamą ir ketina pasiūlyti vaikui nemokamai keliauti traukinių tinklu, kol jam sukaks 25-eri“, – nurodė atstovas.
Paryžiaus regiono transporto vadovė Valerie Pecresse irgi pasveikino moterį, bet pridūrė tviterio žinutėje: „Mano mintys – taip pat su keleiviais.“
Baškirijos vidaus reikalų ministerijos muziejui 1926 metų Rusijos SFSR baudžiamąjį kodeksą arabų kalba padovanojo šeima, kuri daugybę metų laikė jį šventąja musulmonų knyga Koranu.
Tai antradienį žurnalistams pranešė ministerijos spaudos tarnyba.
„Kolekcijai perduotas 1926 metų baudžiamasis kodeksas arabų kalba. Pagyvenusi knygos savininkė daugelį metų laikė jį Koranu ir dėdavo vaikui po galva. Reikia pažymėti, jog kai sūnus užaugo, jis tapo milicininku“, - sakė spaudos tarnybos atstovas.
Kaip papasakojo žurnalistams Baškirijos gyventoja Rafija Zinatulina, ryšulėlis su knyga jos šeimoje buvo perduodamas iš kartos į kartą.
„Motina sakė, jog tai šventa knyga, ją reikia suvynioti į audeklą ir dėti po pagalve, kad vaikai būtų ramūs ir nesiožiuotų. Ir tik po daugybės metų mes pastebėjome, kad tai 1926 metų Rusijos baudžiamasis kodeksas“, - aiškino moteris.
Italijoje nubaudė turistus iš Rusijos, nes jie paėmė maisto nuo europiečiams skirto stalo. Apie tai feisbuke papasakojo rusų žurnalistė Natalija Romašina, rašo inforesist.org.
„Visa esmė, kad pusryčiams mes paėmėme dešros nuo kito stalo, o jis, pasirodo, tik europiečiams, ne rusams. Teta, turbūt prisiminusi Mussolinio priesakus, pasibaisėjo, užriko, kad maistas rusams tik ten, tame kampe, o čia valgo normalūs žmonės“, – parašė ji.
N. Romašinos teigimu, kampe rusams buvo tik duonos, sviesto ir džemo.
„Teta norėjo atimti iš mūsų gabalėlį dešros, bet mes greitai jo atsikandome. Ji pradėjo plūsti mus itališkai, spėju, labai negražiais žodžiais. Įtūžusi ji blaškėsi iš vieno salės galo į kitą, šaukė ir trankė durimis“, – pasakojo žurnalistė.
Bausdami už incidentą, jiems nedavė gėrimų.
„Vėliau ji priėjo prie mūsų ir patikslino, kad šiandien mums atleidžia, bet rytoj turime griežtai sėdėti į zoną rusams ir ten valgyti. Šiandien už bausmę mums nedavė jokių gėrimų“, – pabrėžė žurnalistė.
Estijos vietos valdžia per plauką pritarė prieštaringai vertinamai iniciatyvai ir nuo šiol turės ypatingą vėliavą – vėliavą, kurioje panaudotas kanapės lapo simbolis.
Tokį sprendimą savivaldybei teko priimti po to, kai iniciatyva balsavime internete sulaukė precedento neturinčio palaikymo.
Įdomu ir tai, kad šis Estijos regionas su šiuo lapu turi tiesioginę sąsają. Miesto pavadinimas – Kanepis – kilęs iš estiško žodžio, reiškiančio kanapes. Iš kanapių augalų jau daugiau nei 150 metų gaminami audiniai, spaudžiamas aliejus ir vejamos virvės.
Nors mieste ir regione gyvena kiek mažiau nei 5 tūkst. žmonių, internete surengtoje apklausoje už kanapės simbolį vėliavoje atiduoda daugiau nei 12 tūkst. balsų.
Žinoma, tokios nuomonės laikosi ne visi.
Už kanapės lapo simbolį vėliavoje balsavo devyni tarybos nariai, o prieš pasisakė aštuoni.
Nors seniau kanapės ir buvo legalios, remiantis dabartiniais Estijos įstatymais, nedidelio kiekio kanapių laikymas ir naudojimas baudžiamas pinigine bauda.
Vienas Sidnėjaus gyventojas, džiūgavęs dėl nelauktos sėkmės Australijos loterijoje, negalėjo patikėti sužinojęs, kad nepraėjus nė savaitei jam vėl nusišypsojo fortūna.
Į penktą dešimtį įkopęs vyras, kurio tapatybė neskelbiama, praėjusį pirmadienį atsiėmė 1 020 487 Australijos dolerių (beveik 645 tūkst. eurų) laimėjimą, o šeštadienį jį vėl aplankė sėkmę – jis laimėjo dar 1 457 834 Australijos dolerius (beveik 920 tūkst. eurų).
„Tiesiog pamaniau, jog tai per gerai, kad būtų tiesa“, – sakė vyras Naujojo Pietų Velso valstijos loterijos organizatoriams, kai buvo informuotas apie antrąjį laimėjimą.
„Tikriausiai reikėtų manyti, jog nėra šansų per tokį itin trumpą laiką dukart laimėti loterijoje. Norėčiau ir kitiems patarti, kaip laimėti loterijoje, bet nežinau“, – kalbėjo jis.
Loterijos organizatoriai negalėjo nurodyti, kokia tikimybė laimėti dukart per savaitę, tačiau šansai laimėti vieną kartą vertinami santykiu 1:1,845 milijono.
„Nežinome, ar dar kam nors yra pavykę laimėti du kartus per vieną savaitę“, – naujienų agentūrai AFP sakė loteriją organizuojančios įmonės atstovas spaudai Mattas Hartas.
„Yra buvę, kai žmones sėkmė loterijoje aplankydavo dukart per gyvenimą, bet ne dukart per savaitę. Tai labai neįprasta“, – pažymėjo jis.
Pastaruoju metu didžiausias „aukso puodas“ buvo laimėtas Viktorijos valstijoje, kur sausį vienas vyras susišlavė 55 mln. Australijos dolerių (beveik 35 mln. eurų).
Jau daugiau nei dvi savaites Sakramento miesto gyventoja Becky Gaydosh niekaip neišsprendžia konflikto su jos kieme įsikūrusia ančių šeimynėle.
Jau daugiau nei dvi savaites Sakramento miesto gyventoja Becky Gaydosh niekaip neišsprendžia konflikto su jos kieme įsikūrusia ančių šeimynėle.
12 ančiukų ir jų mama (kartais ir tėvas) amerikietės vidiniame kieme jaučiasi kaip namie. Sakramento gyventoja piktinasi ne tik tokia savavališka jos turto okupacija, bet ir paukščių apsileidimu, kurie teršia ir dėl to nesuka galvos.
Problemų kilo ne tik pačiai Becky, bet ir dviem jos šunims, kurie nebegali išeiti į lauką.
Kad ir kaip keistai tai beskambėtų, bėda tikrai rimta ir tikrai nelengvai išsprendžiama.
Kaip teigia Kalifornijos aplinkosaugos departamento atstovai, šie paukščiai iš dalies laukiniai, o tai reiškia, jog yra saugomi ir žmogaus sprendimu negali būti perkelti kitur.
B. Gaydosh nusiteikusi ne taip pesimistiškai – ji visai norėtų atverti savo namų vartus ir ančių šeimynėlei parodyti, kad jie čia nepageidaujami.
Ko jau ko, bet pakenkti nekviestiems svečiams amerikietė tikrai nenori – juk jie gatvėje gali patekti po automobilio ratais. Taigi, situacija be išeities.
Pareigūnai svarsto, ką būtų galima padaryti, tačiau nepraranda vilties, kad paukščiai kaip netikėtai įsikūrė, taip netikėtai ir išsikels – vos tik mažyliai išmoks skraidyti.
Gegužės 9 dieną Kinijos Gansu provincijoje dėl patelės dėmesio kaip reikiant susipešė du švilpikai. Dviejų patinėlių kova užvirė Sunano kalnų kelyje.
Nufilmuota, kaip vienas patinėlis meilinasi patelei, tačiau staiga beužsimezgančius porelės jausmus sutrikdo netikėtai pasirodęs varžovas.
Viduryje kelio konkurentai įsivelia į aršų konfliktą. Galiausiai muštynės baigėsi be aiškaus nugalėtojo – žvėris nuo kelio nubaidė artėjančio automobilio keliamas triukšmas.
Šeštadienį, balandžio 28 dieną, „Pepperdine“ universiteto Malibu diplomų teikimo šventę po atviru danguje sudrumstė netikėti svečiai – du didžiuliai pelikanai.
Nufilmuota, kaip vienas iš paukščių leidžiasi tiesiai į šventiškai nusiteikusią minią. Ceremonijos dalyviai – tiek studentai, tiek svečiai – pelikanus sutiko juoku ir nuostaba.
Apsaugos darbuotojai bandė paukščius nubaidyti, bet tai nebuvo pati lengviausia užduotis.
Australijos policija antradienį aiškinosi, kaip 12-mečiui, pasinaudojusiam tėvų kredito kortele, pavyko vienam išskristi į Indonezijos salą Balį ir praleisti kurorte keturias dienas.
Berniukas pabėgo iš savo namų Sidnėjuje po ginčo su motina. Pirmiausia jis atskrido pigių skrydžių bendrovės „Jetstar“ lėktuvu į vakarinį Australijos miestą Pertą, o iš ten – į Balį, pranešė komercinė televizija „Channel Nine“.
„Jis tiesiog nemėgsta žodžio „ne“, ir štai ką gavau – vaiką Indonezijoje“, – vėlyvą pirmadienį televizijai sakė jo motina Emma.
„Tai per lengva, pernelyg lengva. Mūsų sistemoje esama spragų“, – apgailestavo moteris, ragindama oro uostus griežčiau tikrinti jaunuolių dokumentus.
Šeima anksčiau jau buvo skridusi į Balį atostogų. Pasak Emmos, jos sūnus kartą pats mėgino nusipirkti bilietą į salą, tačiau to padaryti nepavyko, kadangi jis nepateikė oro bendrovės darbuotojams tėvų leidimo.
„Keletą savaičių šaukėme, maldavome (Australijos valdžios atstovų) pagalbos“, – sakė Emma.
„Po pirmo bandymo išskristi į Indoneziją mums pasakė, kad jo pasas bus pažymėtas“, – pridūrė ji.
Anot „nuotykių ištroškusio“ berniuko, oro linijų bendrovės darbuotojai šįkart sakė, kad jam nereikės tėvų sutikimo, kad įsėstų į lėktuvą.
Balyje berniukas praleido keturias dienas. Jis pasakojo, kad apsistojo viename viešbutyje, išnuomojo motorolerį ir gėrė alų, kol vienas draugas pranešė jo motinai apie geografine nuoroda pažymėtą vaizdo įrašą, kuriame matyti, kaip bėglys linksminasi baseine.
Kelionė kainavo tėvams 8 tūkst. Australijos dolerių (4 991 eurą), paskelbė „Channel Nine“.
Australijos federalinės policijos tarnyba (AFP) sakė iš pradžių gavusi pranešimą, kad berniukas galimai pamėgins išvykti iš šalies kovo 8-ąją, o kovo 17-ąją buvo pranešta, kad jis gali būti Balyje.
Praėjus parai berniuką rado Indonezijos policijos pareigūnai, o tėvai išskrido į Balį ir grįžo su juo namo.
Pasak Australijos policijos, berniukui nebuvo priskirtas ypatingas statusas, draudžiantis keliauti į kitas šalis, o pati tarnyba neturėjo įgaliojimų atšaukti ar paprašyti atšaukti pasą, jei neįtariami kokie nors nusikaltimai.
„AFP kartu su agentūromis partnerėmis ištirs šio atvejo aplinkybes bei dabartines (oro linijų bendrovių) veiklos procedūras, siekdama užtikrinti, kad tokie incidentai daugiau nepasikartotų“, – pareiškime sakė federalinės policijos atstovas.
Bendrovė „Jetstar“ savo ruožtu teigė televizijai „Channel Nine“ pakeitusi savo vidaus taisykles, kad vyresni nei 12 metų vaikai nebegalėtų keliauti be tėvų sutikimo.
Australijos skrydžių bendrovės paprastai neleidžia jaunesniems nei penkerių metų vaikams keliauti vieniems.
5–11 metų vaikai turi būti užregistruoti kaip suaugusiųjų nelydimi mažamečiai, o 12–15 metų vaikai privalo pateikti tėvų ar globėjo parašytą leidimo skristi raštelį.
Praėjusį šeštadienį Rusijoje, Piatigorske prieš futbolo rungtynes įvykęs cirko lokio pasirodymas sukėlė didžiulį pasaulio gyvūnų teisėmis ir gerove besirūpinančių organizacijų pasipiktinimą.
Praėjusį šeštadienį Rusijoje, Piatigorske prieš futbolo rungtynes įvykęs cirko lokio pasirodymas sukėlė didžiulį pasaulio gyvūnų teisėmis ir gerove besirūpinančių organizacijų pasipiktinimą.
Lokys Tima rodė įvairius judesius ir padavė kamuolį teisėjui prieš rungtynes tarp FK „Mašuk-KMV“ ir Nazranės „ANgušt“ komandų.
„Angušt“ ir paviešino filmuotą reportažą su lokiu, o taip pat pranešė, kad lokys pasirodys per Pasaulio futbolo taurės čempionato atidarymo ceremoniją. Kaip pranešė BBC, FIFA šią informaciją paneigė.
Vykdomasis iliuzionisto Davido Copperfieldo prodiuseris – Chrisas Kenneris – davė parodymus brito Gavino Coxo, 2013 metais nukentėjusio per fokusininko pasirodymą, byloje. Apie tai trečiadienį, balandžio 18 dieną, skelbia „Associated Press“.
Ch. Kenneriui teko atskleisti vizitinės D. Copperfieldo kortelės – triuko, kurio metu pradingsta žmogus – paslaptį.
Anot prodiuserio, apgaulės esmė paprasta: personalas, pasišviesdamas žibintuvėliais, atsitiktine tvarka išrinktus žiūrovus išveda tamsiais koridoriais į pramogų komplekso virtuvę, o tada ir į gatvę. Vėliau juos suveda atgal, kad jie spėtų iki šou pabaigos sugrįžti į savo vietas.
Anot Ch. Kennero, jų išvedimo maršrute nėra jokių kliūčių, kurios galėtų sukelti traumą. D. Copperfieldo atstovai teisme taip sakė, kad triuko savo pasirodymuose iliuzionistas jau nebeatlieka.
Anot G. Coxo, kai sceną uždengė užuolaida, iliuzionisto asistentai jam nurodė aklinoje tamsoje bėgti per slaptą išėjimą. Jis už kažko užkliuvo ir parkrito. Ligoninėje gydytojai jam diagnozavo smegenų sukrėtimą ir išnirusį petį.
D. Copperfieldo atstovai brito pasakojimo nepatvirtino ir šou paslapties atskleisti nepanoro, akcentavę, kad šis triukas sėkmingai daromas jau daugiau nei 15 metų iš eilės. Britas teisme sakė, kad iš viso gydymui išleido maždaug 400 tūkst. dolerių.
Rygos policijos pareigūnai skyrė 100 eurų baudą britų turistui, kuris dėvėdamas asilo kostiumą numovė savo bičiulio kelnes žemyn, atidengdamas jo intymias kūno vietas viešoje vietoje – sostinės senamiestyje, pranešė Rygos municipalinė policija.
Incidentas įvyko balandžio 14-osios vakarą, kai policijos pareigūnų dėmesį patraukė septyni karnavaliniais kostiumais persirengę vyrai. Vienas iš jų, asilu persidengęs vyras, priėjęs prie savo bičiulio iš nugaros staigiu judesiu numovė jam kelnes viešoje vietoje. Visą tai užfiksavo mieste įtaisytos stebėjimo kameros.
Miesto policijos pareigūnai vyrus rado netoliese esančioje aludėje.
Turistai paaiškino, kad asilo kostiumą vilkinčiam draugui jie rengė bernvakarį, o nutrauktos kelnės tebuvo kvailas to vakaro pokštas.
Tačiau britui už smulkų chuliganizmą buvo skirta 100 eurų bauda.
Sidnėjuje gyvenantis vėžliais entuziastingai besidomintis australas Johnas Cannas sėkmingai įveikė iššūkį rasti Merės upės vėžlį. Tada ir buvo nustatyta, šis Kvynslando valstijoje tekančioje Merės upėje besiveisiantis roplys (lotyniškas pavadinimas – Elusor macrurus) priklauso visiškai atskirai gyvūnų rūšiai.
Sidnėjuje gyvenantis vėžliais entuziastingai besidomintis australas Johnas Cannas sėkmingai įveikė iššūkį rasti Merės upės vėžlį. Tada ir buvo nustatyta, šis Kvynslando valstijoje tekančioje Merės upėje besiveisiantis roplys (lotyniškas pavadinimas – Elusor macrurus) priklauso visiškai atskirai gyvūnų rūšiai.
Vieninteliame Australijos vandens telkinyje rasti vėžliai yra vieni iš ypatingiausių pasaulyje žinomų roplių. Jų galvą puošia įspūdinga žalia skiauterė, o kvėpuoti jie gali ir pro lytinius organus. Dėl keistos savo išvaizdos jie kartais šmaikščiai vadinami pankuojančiais vėžliais.
Šiuo metu Merės upės vėžliai oficialiai paskelbti viena iš sparčiausiai nykstančių rūšių.
Šią savaitę Londono zoologų bendruomenė paskelbė, kad Australijos Merės upėje besiveisiantys vėžliai jau atsidūrė 29-oje evoliuciniu požiūriu išskirtinių nykstančių rūšių sąrašo vietoje.
Vėžliais besidomintis J. Cannas užsibrėžė tikslą išsiaiškinti, kur šie ropliai gyvena. Po 20 metų trukusių paieškų jis pagaliau rado vieną šios rūšies atstovą, besišildantį saulės spinduliuose ant Merės upėje plūduriuojančio rąsto.
Kadaise Merės upės vėžlius australai gana dažnai rinkdavosi kaip naminius gyvūnus, tačiau dabar šių roplių situacija sunkiai apibrėžiama – net tikslus jų skaičius nežinomas.
1974 metais inicijuotas mokslinis tyrimas buvo sužlugdytas, nes po Australijoje įsigaliojusio draudimo laikyti šiuos vėžlius kaip gyvūnus augintinius buvo atsisakyta atskleisti arealą, kuriame jie paplitę.
Pietinėje Danijos dalyje ilgą laiką kruopščiai planuoto bokšto sprogdinimo operacija, deja, baigėsi ne taip, kaip buvo sumanyta: balandžio 6-ąją didžiulė struktūra po sprogimo griuvo į priešingą pusę, nei turėjo.
Pietinėje Danijos dalyje ilgą laiką kruopščiai planuoto bokšto sprogdinimo operacija, deja, baigėsi ne taip, kaip buvo sumanyta: balandžio 6-ąją didžiulė struktūra po sprogimo griuvo į priešingą pusę, nei turėjo.
Laimei, per 53 metrų aukščio bokšto griovimo operaciją žmonės nenukentėjo, tačiau buvo apgadinta nedidelė dalis šalia esančios bibliotekos.
Socialiniame tinkle „Instagram“ studento Rekos Fodoro paskelbtame sprogdinimo vaizdo įraše matoma, kaip iš pradžių bokštas tarsi svyra reikiama linkme, tačiau galiausiai sugriūva ne ten, kur planuota.
Skelbiama, kad sprogdinimui iš viso ruoštasi net pusę metų. Pradėtas tyrimas, siekiant nustatyti, kodėl operacija visgi nepavyko.
Danijos Vordingborgo miesto meras Mikaelis Smedas „Ritzau“ naujienų agentūrai sakė, kad pirmiausia incidento vietoje reikia atlikti nuolaužų valymo darbus, o tada atlikti apgadinto bibliotekos pastato įvertinimą.
Policijos pareigūnai, patruliuojantys prie Pietų Australijos pakrantės, šeštadienį sulaukė netikėto ir neprašyto pastiprinimo – jiems iš paskos pradėjo plaukti tikrų tikriausias ryklys.
Policijos pareigūnai, patruliuojantys prie Pietų Australijos pakrantės, šeštadienį sulaukė netikėto ir neprašyto pastiprinimo – jiems iš paskos pradėjo plaukti tikrų tikriausias ryklys.
Jų kolegai pavyko šį patrulį nufilmuoti – prisiartinęs prie valties, ryklys lyg niekur nieko nuplaukė sau.
Trumpos, tačiau efektingos maudynės lediniame vandenyje ar saulės vonios, spaudžiant šaltukui – dažniausiai tokios pramogos priskiriamos sveikuoliams ar ekstremalams, tačiau tik ne Sankt Peterburge, kur tokia veikla nuobodi kasdienybė.
Trumpos, tačiau efektingos maudynės lediniame vandenyje ar saulės vonios, spaudžiant šaltukui – dažniausiai tokios pramogos priskiriamos sveikuoliams ar ekstremalams, tačiau tik ne Sankt Peterburge, kur tokia veikla nuobodi kasdienybė.
Vos tik ilgomis atšiauriomis žiemomis garsėjančiame Rusijos mieste pasirodo kad ir blyškūs saulės spinduliai, žmonės tarsi gavę specialią komandą rikiuojasi prie šventųjų Petro ir Povilo forto sienų Nevos pakrantėje.
Pavasaris, nors ir iš lėto, bet jau atkeliauja ir į šį Rusijos miestą, tad kiekvieną dieną tokių drąsių besideginančiųjų vis daugiau ir daugiau.
Netoliese poliarinio rato esančiame ir atšiauriu oru garsėjančiame mieste saulėtų dienų vietiniai laukia tarsi išganymo, o natūralus įdegis vertinamas kaip didžiulė prabanga.
Vietos tinklaraštininkai teigia, kad tokio deginimosi tradicija išpopuliarėjo XX amžiaus 7-ąjį dešimtmetį, o tokie vasarotojai meiliai vadinami jūrų vėpliais.
Dėl Sacharos dykumoje siaučiančios smėlio audros dulkių Rytų Europoje sniegas įgavo oranžinį atspalvį, todėl kalnuoti Ukrainos, Rusijos, Bulgarijos ir Rumunijos regionai dabar primena Marso peizažą.
Manoma, kad neįprastą vaizdą sukūrė smėlio, dulkių ir žiedadulkių dalelių mišinys, kuris buvo atneštas nuo audrų Šiaurės Afrikoje. Pasak meteorologų, toks reiškinys pasikartoja maždaug kas penkerius metus.
Slidininkai ir snieglentininkai socialiniuose tinkluose „Instagram“ bei „Twitter“ skelbė nuotraukas, kuriose matyti baugūs oranžiniai vaizdai.
Vienoje nuotraukoje, darytoje Rusijos Sočio kurorte, matyti slidininkai, ramiai besileidžiantys žemyn oranžinėmis nuokalnėmis rusvo atspalvio dangaus fone.
„Marso peizažas. Apokalipsė“, - rašė vienas žmogus.
„Snieguotos nuokalnės virto barchaninėmis kopomis“, - pridūrė kitas.
Jungtinėse Amerikos Valstijose įvyko kurioziška vagystė. Save laikantis Jėzumi Kristumi vyras įsilaužė į piceriją.
46-erių metų Quintero iš Greensboro po vagystės pats paskambino 911 numeriu ir pranešė, kad jis įsilaužė į „Pizza Hut“ piceriją, nes buvo labai alkanas. Esą jis pasivaišino pica ir gazuotu gėrimu.
Kai operatorė paprašė vyro prisistatyti jis pasakė, kas yra „Jėzus Kristus“. Paklausus iš kur jis yra, buvo sulaukta atsakymo „iš dangaus“.
Dispečerė taip ir liko nesupratusi, ar vyras juokavo, ar tikrai buvo įsitikinęs savo tapatybe, visgi Quintero buvo sulaikytas po 15 minučių nuo nusikaltimo. Vėliau paaiškėjo, kad jis serga šizofrenija.
Vyras laikomas areštinėje. Jis gali būti paleistas už 1000 JAV dolerių užstatą.
Šiam raudonausiui vėžliui albinosui – pustrečių metų. Ilgi ir aštrūs nagai šiam patinėliui padeda padaryti įspūdį priešingos lyties atstovėms. Jis purto įspūdingai atrodančias galūnes tiesiai priešais potencialios mylimosios nosį, kol ši galiausiai nebeturi jėgų priešintis ir pameta galvą.
Raudonausiai vėžliai neretai atsiduria žmonių namuose kaip naminiai gyvūnėliai. Vaizdo įrašo autorius primena: šiems žaviems sutvėrimams būtina speciali priežiūra.
Du nepažįstami žmonės pozuoja nuotraukai toje pačioje vietoje – šalia skulptūros vieno Kinijos miesto centrinėje aikštėje. Viename kadre jie atsidūrė per grynų gryniausią atsitiktinumą, jų žvilgsniai nukreipti į du skirtingus fotoaparatus. Norite tikėkite, norite – ne, bet po daugiau nei dešimties metų šie du žmonės sukūrė gražią šeimą, rašo „The Guardian“.
Būtent toks likimas ištiko šią gražią šeimą, kuri visai neseniai atsitiktinai aptiko nuotrauką, į kurią abu pateko dar net nepažinodami vienas kito. Xue ir jos sutuoktinis Ye, kurie vietos žiniasklaidos įvardijami tik pavarde, patys to nežinodami 2000 metų liepą stovėjo vos kelių metrų atstumu vienas nuo kito. Po vienuolikos metų pora susipažino visai kitame mieste už tūkstančio kilometrų nuo tos vietos.
Du jauni žmonės 2000 metų vasarą lankėsi Gegužės 4-osios aikštėje, esančioje Singdano mieste. Xue tuo metu ten lankėsi kartu su mama, kuri sveiko po sunkios operacijos – mergina norėjo ją prablaškyti. Ye minėtoje aikštėje atsidūrė kartu su turistų grupe, į kelionę jis leidosi vietoj mamos, kuri negalėjo vykti dėl ūmaus apendicito.
Tą pačią akimirką abu jauni žmonės pozavo nuotraukai priešais centrinę aikštės skulptūrą, skirtą Gegužės 4-osios judėjimui, kai Kinijos studentai išėjo į gatves protestuoti prieš tai, kaip šalies valdžia nesilaiko Pirmąjį pasaulinį karą užbaigusios Versalio sutarties.
Tą kartą būsimųjų sutuoktinių keliai išsiskyrė. Ateinančius dešimt metų jie praleido net nenutuokdami apie vienas kito egzistavimą. Net ir tada, kai 2011 metais likimas juos suvedė dar kartą ir jie pamilo vienas kitą, nieko neįtarė apie nuotrauką, kurioje prieš tiek metų atsidūrė kartu.
„Pamačiusi nuotrauką, kaip reikiant nustebau, visu kūnu ėmė bėgioti šiurpuliukai“, – sako Ye.
Kaip ir visos tokios neįtikėtinos šiuolaikinės istorijos, ši iš karto atsidūrė internete. Poros bičiuliai juokiasi, kad tai tikrų tikriausias įrodymas, jog jie skirti vienas kitam. Dabar pora, auginanti dvynukes, planuoja pasitaikius progai sugrįžti į tą pačią vietą.
„Panašu, kad Singdao – viena iš tų ypatingų vietų. Kai mūsų mažylės paaugs, būtinai ten nuvyksime ir pasidarysime dar vieną nuotrauką“, – šypsosi Ye.
Rusijoje Tarptautinės moters dienos proga kariuomenei nepritrūko išradingumo – kovo 8 d. visoje šalyje rengti pasirodymai.
Karinę tarnybą atliekantys vyrai tankais piešė aštuoniukes, ant sniego atliko viražus formuodami širdeles ir netgi iš dangaus leidosi parašiutais, rankose laikydami rusėms skirtas gėlės ir džiugindami jas nuoširdžiais sveikinimais.
Tarptautinė moters diena pradėta minėti pačioje XX a. pradžioje, kai Šiaurės Amerikoje ir Europoje imtos rengti darbininkų demonstracijos, skirtos moterų darbo teisėms ginti. Kovo 8-oji mūsų dienomis tapusi viena populiariausių švenčių Rusijoje.
Nuošaliame Australijos paplūdimyje rastas prieš 132 metus iš vieno vokiečių laivo išmestas laiškas butelyje – gali būti, kad tai seniausias toks laiškas pasaulyje.
Butelį su laišku šių metų sausį smėlyje aptiko vaikštinėjusi moteris. Pasak muziejaus, ligšiolinis laiško butelyje rekordas buvo maždaug 108 metai.
Butelį rado šešių žmonių grupė, važiavusi per atokias vakarinės pakrantės kopas. Vienu metu lenktynininko motina Grace Ricciardo pasiūlė sustoti ir pasivaikščioti, trečiadienį naujienų agentūrai AFP pasakojo Kymas Illmanas.
Jo žmona Tonya lydėjo G. Ricciardo ir pastebėjo butelį, bet palaikė jį šiukšle.
„Ji pagalvojo: „Atrodo gražus, gerai atrodys ant mano knygų lentynos“, – sakė K. Illmanas.
Kompanija iškratė butelį, iš jo iškrito drėgnas popieriaus ritinėlis. Tada žmonės suprato, kad galbūt rado kai ką ypatinga.
Grįžę į savo atostogų būstą netoliese jie truputį pašildė popierėlį orkaitėje ir jį išvyniojo.
K. Illmanas šiek tiek moka vokiškai, tad iššifravo prašymą radėjui atsiųsti informaciją, kur ir kada buvo rastas butelis.
Atradimas paskatino K. Illmaną pradėti nuodugnesnius tyrimus ir diskusijas su muziejais. Po kelių savaičių buvo prieita prie bendros išvados, kad šis XIX amžiaus olandiško džino butelis galėjo būti išmestas iš vokiečių barko – tristiebio burlaivio – „Paula“ maždaug už 950 km nuo Vakarų Australijos pakrantės.
Tai buvo vienas iš tūkstančių butelių, panaudotų per ilgalaikį vokiečių okeanografinį eksperimentą siekiant geriau suprasti pasaulinio vandenyno sroves ir rasti greitesnius, efektyvesnius laivybos kelius, nurodė Vakarų Australijos muziejus.
„Nepaprastiems atradimams reikia nepaprastų įrodymų, tad susisiekėme su kolegomis Nyderlanduose ir Vokietijoje, kad jie padėtų rasti daugiau informacijos“, – sakoma muziejaus direktoriaus pavaduotojo jūrinės archeologijos reikalams Rosso Andersono pareiškime.
„Neįtikima, bet per paiešką Vokietijos archyve buvo rastas originalus „Paula“ meteorologijos žurnalas ir jame buvo 1886 metų birželio 12 dienos kapitono įrašas, kad per bortą buvo išmestas butelis. Data ir koordinatės tiksliai atitinka nurodytąsias butelio raštelyje“, – sakė jis.
Vokietijos Federalinė navigacijos ir hidrografijos agentūra ir Nacionalinė meteorologijos tarnyba patvirtino radinio autentiškumą, nurodė Vakarų Australijos muziejus. Butelis dabar bus eksponuojamas muziejaus padalinyje – Laivybos galerijoje Frimantle.
Anksčiau seniausia žinute butelyje buvo laikomas laiškas, rastas Vokietijoje 108 metai ir 138 dienos po po, kai jį 1906-aisiais į Šiaurės jūrą išmetė vienas jūrų biologas.
Malaizijos oro bendrovės „Malindo Air“ lėktuve vienas keleivis iš Bangladešo netikėtai išsirengė nuogas, užpuolė stiuardesę, bet buvo sutramdytas ir galiausiai areštuotas, pirmadienį paskelbė bendrovė.
Lėktuvui šeštadienį pakilus iš Kvala Lumpūro, 20-metis vieno Malaizijos universiteto studentas nusimetė drabužius ir per savo nešiojamąjį kompiuterį ėmė žiūrėti pornografiją, pranešė šalies žiniasklaida.
Paprašius įgulai, keleivis apsirengė, bet tada bandė glėbesčiuoti įgulos nares moteris, rašė laikraštis „New Straits Times“.
Atstumtas keleivis įtūžo ir užpuolė vieną skrydžio palydovę.
Įgulos nariai ir keleiviai, kaip pranešama, jį sutramdė ir medžiagos skiaute surišo jam rankas. Taip jis ir sulaukė skrydžio pabaigos.
Kodėl vyras elgėsi keistai – neaišku.
Oro bendrovė, kuri yra vienos Indonezijos kompanijos padalinys, atsisakė komentuoti visas detales, bet pareiškime nurodė, kad per skrydį į Daką buvo surištas vienas „trukdęs keleivis“, kuris atskridus į Bangladešo sostinę buvo areštuotas.
Vienas ypatingas parlamento rinkimų bruožas Italijoje buvo 81 metų S. Berlusconi sugrįžimas į dėmesio centrą, nors jo politinę karjerą temdė sekso skandalai ir teismai.
Vienas ypatingas parlamento rinkimų bruožas Italijoje buvo 81 metų S. Berlusconi sugrįžimas į dėmesio centrą, nors jo politinę karjerą temdė sekso skandalai ir teismai.
Mažo Kanados miestelio gyventojai, iš kurių dauguma yra giminės ir bendradarbiai, susimetė pinigų loterijos bilietams ir netrukus savo sąskaitas papildė septyniaženklėmis sumomis.
Didžiulė sėkmė vasario 24-ąją aplankė toliausiai į šalies Rytus nutolusioje Newfoundland’o ir Labradoro provincijoje esančios naftos perdirbimo įmonės darbuotojus. Kolegos – 31 žmogus – susimetė po 5 dolerius ir dalyvavo Kanadoje organizuojamos loterijos žaidime.
Vienas iš jų vietos degalinėje nupirko bilietą ir jau netrukus turėjo 28 kartus skambinti bendradarbiams bei pranešti jiems apie tai, kad netrukus teks pasidalinti didįjį prizą – 60 milijonų Kanados dolerių (apie 38 mln. eurų).
„Kai kurie iš jų turėjo rinktis žodžius, nes nepatikėjo“, – įspūdžiais dalijosi vyras.
Kiekvienam loterijoje dalyvavusiam žmogui atiteks po maždaug 1,9 mln. Kanados dolerių (kiek daugiau nei 1 mln. eurų).
Trečiadienį loterijos organizatoriai laimingiesiems įteikė tai patvirtinantį čekį. 5 kompanijos darbuotojai iš karto pareiškė, kad išeina iš darbo, likusieji pažadėjo padėti užbaigti pradėtą projektą.
„Iki šiol mes kiekvieną dieną kėlėmės ir ėjome į darbą, turime čia puikią komandą, džiaugiamės savo darbu. Dabar tiesiog turėsime šiek tiek daugiau džiaugsmo“, – aiškino, kodėl grįš į darbą vienas iš laimingųjų Lee Hickey.
Tuo tarpu jo kolega Eugene’as Lewis’as buvo vienas iš pirmųjų, nusprendęs palikti darbą tą pačią dieną, kai sužinojo apie laimėjimą
„Tai reiškia laimingą mano gyvenimo pabaigą, o mano vaikai galės turėti tai, ko niekada negalėjau leisti sau“, – pasakojo vyras.
Įdomu tai, kad tarp laimėtojų netrūksta giminaičių: didžiuoju prizu dalijosi du broliai dvyniai, tėvas ir sūnus, vyras ir žmona. 8 laimingosios grupės nariai gyvena tame pačiame Avondale’o miestelyje, tys iš jų – netgi toje pačioje gatvėje. Nenuostabu, mat čia gyvena vos 600 žmonių.
Žmonės tikina, kad laimėtus pinigus skirs būsto paskolų padengimui, naujiems automobiliams, kelionėms ir kitiems tikslams.
Vienoje Pensilvanijos mokykloje trečiadienį paryčiais aptikus moksleivį, veikiausiai atsidūrusį ten per somnambulizmo priepuolio, buvo atšauktos pamokos, pranešė pareigūnai.
Hempfildo policija nurodė, kad vienas septintokas paskambino pareigūnams trečiadienį apie 2 val. 30 min. vietos (9 val. 30 min. Lietuvos) laiku ir pasakė, kad jis yra Vendoverio mokykloje.
Tas moksleivis pareigūnams sakė, kad vaikščiojo per miegus, o pabudęs suprato, kad atėjo į mokyklą. Policijos teigimu, jis įlipo pro mokyklos langą ir vaikštinėjo ten apie 15 minučių.
Policija pranešė, kad berniukas gyvena maždaug už 6 km nuo mokyklos.
Trečiadienį saugumo sumetimais toje mokykloje buvo atšauktos pamokos. Ketvirtadienį jos turėtų vykti kaip įprasta.
Vietos pareigūnų teigimu, pastarasis incidentas nesusijęs su kito moksleivio, praėjusią savaitę esą grasinusio nušauti vieną merginą, areštu.
Bankoko teismas antradienį suteikė japonui Mitsutoki Shigetai „vienišo tėvo“ teises į 13 vaikų, kuriuos jam pagimdė surogatinės motinos tailandietės, ir dabar jis galės globoti šiuos vaikus.
Ši tamsi byla atkreipė dėmesį į tuomet nereguliuotą Tailando surogatinės motinystės industriją ir padėjo paskatinti pareigūnus 2015 metais užrausti užsieniečiams mokėti surogatinėms motinoms tailandietėms.
M. Shigeta, vieno Japonijos magnato sūnus, po skandalo išvyko iš Tailando, bet vėliau iškėlė bylą Tailando Socialinės plėtros ir žmogaus saugumo ministerijai dėl minimų vaikų globos.
„Dėl laimės ir galimybių, kurias šie 13 vaikų gaus iš biologinio tėvo, neturinčio blogo elgesio istorijos, teismas nusprendžia, kad visi 13 surogatinių motinų pagimdytų vaikų bus teisėti ieškovo vaikai“, – sakoma Bankoko Centrinio nepilnamečių teismo pareiškime.
M. Shigeta, kuris asmeniškai teismo posėdžiuose nedalyvavo, buvo pripažintas vaikų „vienišu tėvu“, nes surogatinės motinos tailandietės parašu atsisakė savo teisių į juos, nurodė teismas.
Kadangi ieškovas yra iš turtingos šeimos, jis turi pakankamai pinigų ir parengė slaugių bei auklių, kad šios rūpintųsi vaikais Japonijoje, sakoma teismo nutartyje.
M. Shigetos advokatas sakė, kad dėl vaikų perdavimo susisieks su Socialinio aprūpinimo ministerija, kuri vaikais rūpinasi nuo 2014 metų, kai kilo skandalas.
M. Shigeta surogatines motinas Tailande nusamdė prieš tai, kai karalystė 2015 metais po virtinės skandalų ir kovų dėl globos teisių uždraudė šią pelningą prekybą.
Surogatinės motinystės agentūros greit migravo į kaimyninę Kambodžą, kuri šią industriją uždraudė 2016 metais.
Pastaraisiais mėnesiais buvo požymių, kad surogatinės motinystės verslas persikėlė į Laosą – neskaidrią komunistinę šalį, kur tokia veikla nėra kaip nors varžoma.
Kai kurios surogatinės motinystės agentūros dabar siūlo embrioną perkelti Laose, o paskui nėščia surogatine motina rūpintis Tailande – turtingesnėje valstybėje su geresnėmis medicinos įstaigomis.
Internete išplitusio žaibiško sambūrio veikėjais tapo šunys. Visame pasaulyje žmonės aiškinasi, ar išlaikys jų mylimi augintiniai nasruose kiaušinį.
Internete išplitusio žaibiško sambūrio veikėjais tapo šunys. Visame pasaulyje žmonės aiškinasi, ar išlaikys jų mylimi augintiniai nasruose kiaušinį.
Pradžią padarė mergina iš Amerikos. Ji paviešino video medžiagą, kaip jos teta tikrino vieną teoriją: retriverių nasrai tokie švelnūs, kad jie nesudaužo net tokio trapaus daikto.
Daugelis nusprendė pasekti jos pavyzdžiu – video herojais tapo ir kitų miestų šunys.
Tiesa, veterinarai įspėja – tokie eksperimentai gali turėti nepageidaujamų padarinių. Pirma, šuniui tai gali patikti. Antra, ant kiaušinio lukšto gali būti pavojingų bakterijų.
Kanadoje pamėgtas laisvalaikio praleidimo ir streso malšinimo būdas sparčiai populiarėja ir Vašingtone.
Kanadoje pamėgtas laisvalaikio praleidimo ir streso malšinimo būdas sparčiai populiarėja ir Vašingtone.
Vis daugiau žmonių noriai dalyvauja smagioje atrakcijoje – į taikinį mėto kirvį.
Lauren Hutchinson pagarbiai vadinama „kirvio meistre“. Daugiausia laiko ji praleidžia „Bad Axe Throwing“ klube Vašingtone, kur ir dirba.
Bendrovė savo veiklą pradėjo Kanadoje, bet verslas sparčiai auga – šiuo metu jai priklauso per 16 tokių kirvio mėtymo klubų visoje Šiaurės Amerikoje.
Pirmą kartą čia užklydę amerikiečiai gauna trumpą instruktažą ir kirvį.
Nuo apgautos žmonos, paleidusios kirvį į savo vestuvinę suknelę, iki grupelės reklamos profesionalų, panorusių sunaikinti ką tik baigtą ilgai gimdytą projektą.
Štai „Bad Axe Throwing“ klube sutiktas Jamesas Cowanas, paklaustas, ką regi savo kirvio taikiniu, nuo konkretaus atsakymo išsisukinėja.
Ar tai būtų nerimas dėl karjeros, ar meilės reikalai, ar piktinantys politikų sprendimai – „Bad Axe Throwing“ pasirengęs padėti Vašingtono gyventojams pažaboti stresą.
Lietuvos vyriausiasis administracinis teismas (LVAT) administracinėje byloje konstatavo, kad užsieniečių komandiruotė į Lietuvos įmonę, kuri faktiškai teikia laikinojo įdarbinimo paslaugas, neteisėta ir negalima.
Tai pirmoji byla, kurioje buvo rimtai analizuojamas šiuo metu populiarus Ukrainos piliečių komandiravimo į Lietuvą modelio klausimas (ne paslaptis, kad Lietuvos darbdaviai atrado paprastesnį užsieniečių įdarbinimo kelią: Ukrainoje įdarbintus užsieniečius komandiruoja dirbti į Lietuvą be leidimų dirbti).
Pareiškėjai (į komandiruotę atvykę Ukrainos piliečiai) teisme rėmėsi Lietuvos Darbo kodekso (DK) nuostatomis, kurios apibrėžia, jog darbuotojo darbo funkcijos atlikimo vieta gali nesutapti su darbovietės vieta, taigi sąvoka „atvykti į įmonę“ tokiu atveju reiškia tik organizacinę priklausomybę priimančiai įmonei, bet jokiu būdu neapriboja atsiųsto darbuotojo konkrečios funkcijos atlikimo vietos būtent vienu adresu.
Tuo tarpu teismas lingvistiškai išaiškino Užsieniečių teisinės padėties įstatymo ( UTPĮ) 58 straipsnio 12 punkto sąlygas bei nurodė, kad sakinys „šios įmonės atsiunčiami laikinai dirbti į įmonę Lietuvos Respublikoje“ neturėtų būti aiškinamas plečiamai.
Teisėjų kolegijos vertinimu, įstatymų leidėjas UTPĮ 58 straipsnio 12 punkto nuostatomis siekė reglamentuoti tokią situaciją, kuomet užsienio įmonės nuolatiniai darbuotojai būtų atsiunčiami laikinai dirbti į Lietuvos įmonę tik konkretiems darbams atlikti.
Teismas nurodė, jog Migracijos departamentas atliko patikrinimą ir nustatė, kad Lietuvos įmonė baldų gamyba neužsiima, priešingai, teikia laikinojo įdarbinimo paslaugas, nes byloje pateiktos paslaugų teikimo sutartys tarp Lietuvos įmonės ir jos klientų patvirtina, jog Lietuvos įmonė sutarčių pagrindais kitiems subjektams teikia komandiruotus darbuotojus sutartyse numatytiems darbams atlikti.
Tokiu būdu teismas konstatavo, kad byloje nebuvo ginčo dėl to, kad Ukrainos piliečiai nedirbo Lietuvos įmonėje, o tik teikė paslaugas kitiems subjektams. Dėl šios priežasties teismas nusprendė, kad Lietuvos įmonė veikė kaip tarpininkas laikino įdarbinimo srityje, o ne darbdavys, kurio veiklai buvo būtini specialistai iš užsienio.
Teismas neatsižvelgė į tai, kad Ukrainos įmonė ir anksčiau į Lietuvą yra siuntusi komandiruojamus darbuotojus ir tokia praktika buvo sėkminga bei konstatavo, kad vien sudarytų darbo sutarčių faktas savaime nepatvirtina, kad užsieniečiai iš tikrųjų dirbo Ukrainos įmonėje.
Įdomu ir tai, Ukrainos įmonė buvo tikrinama neįprastu būdu: Ukrainos įmonė internete skelbė, kad yra „įdarbinimo paslaugas Lietuvoje Ukrainos piliečiams teikianti įmonė, kuri garantuoja greitą (per 3 mėn.) įdarbinimą Lietuvos įmonėse“. Migracijos departamentas jokių duomenų apie tai, jog Ukrainos įmonė iš tikrųjų vykdo gamybos veiklą, tinklalapyje nerado.
Taigi, LVAT palaikė Migracijos departamento poziciją: pareiškėjai neatitinka UTPĮ 58 straipsnio 12 punkto sąlygų, o norėdami gauti nacionalines (D) Lietuvos vizas, turėjo turėti leidimus dirbti Lietuvos Respublikoje.
1918 m. birželio 20 d. savo gyvenimo dienoraštyje Mykolas Romeris (1880 m. gegužės 17 d. – 1945 m. vasario 22 d.) – iškili asmenybė, visuomenės veikėjas, žinomas pedagogas ir profesorius, o kartu ir ilgus metus teisėju įvairiausio lygmens teismuose dirbęs žmogus – rašė: „Mano požiūris į Teismą pasižymi šeimininko požiūriu į savo firmą arba motinos į vaiką“, „&amp;lt;...&amp;gt; galima man &amp;lt;...&amp;gt; mano teismo, kuriam suteikiau tvarkos ir preciziškumo, kurį myliu kaip savo vaiką“.
Veikiausiai ne veltui ir tikslingai šie prasmės nestokojantys Mykolo Romerio (tikrasis vardas – Michael Pius Paschalis von Römer) aforizmai vainikuoja šios apybraižos pavadinimą, nukreipiantį skaitytoją į XX a. pirmosios pusės tarpukario Lietuvos vienos iš istorinių asmenybių gyvenimą, kurio svarbi dalis buvo teisingumo vykdymas, t. y. ne tik teisėjo darbas, bet ir šio požiūris į teismą ir jo misiją.
Aprašant M. Romerį ir jo gyvenimo kelią, vertybines nuostatas bei indėlį į Lietuvos teisinės sistemos raidą prisiminta šio žmogaus kaip teisėjo istorinė perspektyva Lietuvoje.
Sulaukęs 40-ies metų ir sugrįžęs iš lenkų okupuoto Vilniaus į Kauną, M. Romeris, jau turėdamas teisėjo darbo patirties (dar XX a. antrąjį dešimtmetį M. Romeris laikinai dirbo taikos teisėju Lomžos (Lenkija) apskrityje), teisingumo ministro 1920 m. lapkričio 20 d. įsakymu buvo paskirtas Kauno apygardos teismo teisėju. Pelnęs Lietuvos teisininkų pasitikėjimą ir simpatijas M. Romeris einančio Respublikos Prezidento pareigas A. Stulginskio 1921 m. birželio 15 d. aktu buvo paskirtas tuometinės Lietuvos teismų sistemos aukščiausiosios grandies – Lietuvos Vyriausiojo Tribunolo, kur dirbo nuo 1921 m. iki 1928 m., nariu teisėju. Kaip teisėjas, dar 1932 m. atstovavo Lietuvos valstybei teisiniuose ginčuose su Vokietija Hagos tribunole svarstant Klaipėdos bylą.
Kaip teisėjas M. Romeris iš tiesų pasižymėjo unikaliu samprotavimu, kritiniu mąstymu ir išskirtinai teisėjo ir teismo vardą tausojančiu požiūriu, tai daugiausia aprašoma šio žmogaus dienoraščiuose. Analizuojant chronologinius šio asmens gyvenimo užrašus stebimos M. Romerio susiformavusios nuostatos dėl to, kas yra teismas ir kokia jo paskirtis, taip pat šio asmens vertybinės nuostatos dėl teisėjo procesinės veiklos principų.
Antai M. Romeris, dienoraščiuose aprašydamas teismams keliamus teisės į teisingą, nepriklausomą ir nešališką teismą, kaip šios siekiamybės suprantamos šiandien, uždavinius, akcentavo, kad „<...> vertinu nepriklausomybę ir savarankiškumą darbe, kuris Taikos teisme yra svarbiausias“, „Kiekviena teismo byla man yra gyva ir pažįstama individualybė; žaidžiu su jomis ir jeigu man tektų palikti mano teismą Kolne – gailėčiausi kiekvienos bylos; rodosi net, kad pavydėčiau, jeigu kas nors kitas turėtų teisėjauti mano bylose. <...> teisingo kompromiso nustatymas yra <...> bylų pagrindas ir neretai sunki užduotis teismui.“ Kartu identifikuodamas teismų reikšmę visuomeniniame gyvenime rašė, kad „<...> teismas atspindi visuomenės santykius, per jį galima pažinti reiškinius, matyti juose įvairių įtakų padarinius, visuomeninės ekonominės grandies vientisumą ir genetiką.“
Ypač iškalbingas M. Romerio vertinimas to, kaip konkrečių bylų nagrinėjimas formuoja asmens kaip teisėjo asmenybę: „Šiandien buvo labai mielas ir įdomus posėdis. Svarstytos kelios įdomios, nekasdieniškos bylos, reikalaujančios daug darbo, tačiau suteikiančios teisėjo protui ir juslei dėkingą veikimo lauką.“ Taigi vertinant šių fragmentinių gyvenimo užrašų visumą akivaizdu, kad M. Romeris teismą vertino kaip neteisę konstatuojančią ir drausminančią instituciją.
Tai, kad M. Romeris išties mylėjo savo profesiją, ją gerbė ir aukštino, aprašoma ir kitų žmonių prisiminimuose. Jis „<...> labai mėgo, didžiuodamasis, pabrėžtinai oriai, skardžiu balsu posėdžiuose garsindavo teismo veiksmus ir <...> iškilmingai, tiesiog artistiškai skelbdavo Vyriausiojo Tribunolo sprendimus, kurie atrodydavo padaryti ne žmonių, o paties skelbiančio įstatymo – Judex est lex loquens!“ Šiuos vertinimus patvirtina ir kituose šaltiniuose pateikiami teiginiai, jog „M. Römerio parengti aiškūs, teisiškai tvirtai argumentuoti Vyriausiojo Tribunolo nutarimai buvo įtikinami ir dėl to neabejotinai keliantys pagarbą jo atstovaujamai teismo institucijai.“
Kiti dienoraščio puslapiai kuo puikiausiai iliustruoja M. Romerio kaip teisėjo nuostatas dėl procesinės teisinės veiklos nagrinėjant įvairiausias bylas. Dienoraščių autorius, prisimindamas konkrečių nagrinėtų bylų faktines aplinkybes, kuo puikiausiai jas perteikia per baudžiamojo proceso principų turinį. M. Romeris, akcentuodamas proceso greitumo svarbą, rašė: „<...> savo teisėjiško darbo devizu pasirinkau teiginį, kad, jeigu tik įmanoma, niekada rytdienai nepasilikti darbo, o atlikti viską, ką reikia šiandien. Ir kol kas šis devizas pasitvirtina ne tik man, bet ir teismui, kuris šios nuostatos dėka dirba gerai ir pakankamai greitai.“
Aprašydamas kitų bylų įspūdžius M. Romeris išryškino teisėjo nešališkumo imperatyvą: „Kai dėl mano santykių su ieškovais ir atsakovais, aš ne tik kad nepalaikau specialiai kurių nors iš jų, geriau ginkluotų, bet priešingai – stengiuosi remti silpnesnę pusę ir kuo didesnė techninė persvara vienos iš jų, tuo didesnius reikalavimus keliu stipresniems, turintiems advokatą. Tačiau iš tiesų dažniau turi laimėti ta šalis, kuri yra geriau ginkluota, ir tam sutrukdyti negaliu, tuo labiau kad neįmanoma kurios nors šalies skriausti vien dėl to, kad ji turi advokatą. Pagaliau teisėjo vaidmuo teismo procese, paremtam kontrdiktatoriškuoju pagrindu, yra tas, kad teisėjas ypač civilinėse bylose tik pasveria, bet neveikia ir negali pats pavirsti advokatu.“
Dar daugiau – M. Romeris savo užrašuose, matyt, veikiančiuose kaip savotiška teisėjo saviterapija, atskleidžia prieštaringus jausmus dirbant teisėjo darbą: „Paliepiau areštuoti vieną ūkininką už arklio vagystę. <...> šioje byloje apklausiau liudininkus ir, remdamasis įtarimais, pateikiau šiam ūkininkui kaltinimus. Senas jis žmogus; pėdsakai veda į jį, bet nėra tikri; nebijojau, kad jis slapstysis, bet maniau, kad reikia laikinai užkirsti kelią užtušuoti kai kuriuos pėdsakus. Svyravau areštuoti jį ar ne, nes turiu abejonių dėl jo kaltės ir gaila man senio; buvo skaudu, kad jį nuskriausiu. Tačiau apsisprendžiau, o dabar mane graužia sąžinė. Jeigu jį teisčiau, išteisinčiau, bet čia ne teismas, tik parengtinis tardymas: reikia tirti toliau ir ieškoti įvykio, kuris galbūt jo kaltę įrodys; bet lygiai taip pat gali įrodyti ir jo nekaltumą, o tada areštavimas yra skriauda.“
Įdomu ir tai, kad teisėjas M. Romeris jautė didelę pagarbą proceso dalyviams, jų atstovams, išklausydavo kitų nuomonę, buvo vienodai atidus visiems proceso dalyviams. Kalbant apie teisėjo M. Romerio santykius su advokatais, šaltiniuose nurodoma, kad jis „<...> dėmesingai klausydavo jų kalbų, jų išsakytas mintis rimtai analizuodavo pasitarimų kambaryje; buvo akivaizdu, kad advokatą jis laikė pasitikėjimu vertu kolega, teismo pagalbininku, tuo jis skyrėsi nuo kai kurių kitų teisėjų, įtikėjusiu profesiniu advokatų neobjektyvumu.“
Galiausiai vertas dėmesio ir dar vienas iš M. Romerio praktinio teisėjo darbo etiudų – tai jo asmeninis originalumas. Prisiminimuose rašoma, kad „<...> kartą, išvykęs kaip Vyriausiojo Tribunolo teisėjas į vietos apžiūrą kažkuriame Žemaitijos kaime, atsakovo ūkyje M. Römeris buvęs pakviestas pietų; kad būtų užkirstas kelias gandams apie „teismo papirkimą“, jis liepęs šalims ir liudytojams, kurių buvę apie dvidešimt, stovėti prieš vaišių stalą ir stebėti, kad teisėjas su atsakovu čia nekalba apie bylą.“
Baigiant norėtųsi atkreipti skaitytojo dėmesį, kad ši apybraiža iš esmės negali turėti pabaigos – M. Romerio profesinio gyvenimo, pabrėžiant jo darbo teismuose metus ir patirtį, aptarimas, analizė ir vertinimai toli gražu negali apsiriboti keliomis pastraipomis. Norint pažinti šio tarpukario Lietuvos teisėjo profesinio gyvenimo vertybines nuostatas, dorybes ir skaudulius teismo kaip institucijos ir teisėjo procesinėje veikloje, matyt, privalu vartyti šio žmogaus gyvenimo užrašus, leidžiančius skaitytojui tiesiogiai prisiliesti prie gyvosios tikrojo teisėjo istorijos.
Šaltiniai: Römeris, M. Dienoraštis. 1918 m. birželio 13-oji – 1919 m. birželio 20-oji. Vilnius: Versus Aureus, 2007; Universitetas Est. Liber Amicorum Alvydui Pumpučiui. Vilnius: Mykolo Romerio universitetas, 2016; Maksimaitis, M. Mykolas Römeris – Lietuvos sūnus. Vilnius: Mykolo Romerio universitetas, 2006; Mykolas Römeris. (2017 m. lapkričio 6 d., VDU biblioteka.
Joks asmuo negali būti pripažintas kaltu dėl nusikaltimo, jeigu jo nepadarė arba – nesurinkta įrodymų jo kaltei pagrįsti. Tokia įstatymuose esanti nuostata turėtų būti puikiai žinoma prokurorams, tačiau, deja, vis dar pasitaiko atvejų, kai teisėsaugos pareigūnai nutaria vykdyti „savo teisingumą“. Be įrodymų, grįstą tik savo subjektyvia nuomone.
Daugybę prokuroro padarytų klaidų įvardijusi teisėja O. Malinovskį išteisino, tačiau su tokiu nuosprendžiu nesutiko sukritikuota prokuratūra ir nukentėjusysis, pateikę apeliacinius skundus. Juos išnagrinėję trys Vilniaus apygardos teismo teisėjai ne tik paliko galioti anksčiau priimtą išteisinamąjį nuosprendį, bet ir prokurorus pamokė, kaip reikia dirbti – į teismo dokumentą surašė tai, ką turi žinoti bet kuris teisininkas.
„Tiek prokuroro, tiek nukentėjusiojo skundai yra pilni įrodymais neparemtų teiginių ir prielaidų, ko kaltinančioji pusė negali daryti, tiek prokuratūros, tiek nukentėjusiojo skundai yra bandymas sukelti abejones pirmosios instancijos teismo nuosprendžiu, tačiau kaltinančioji pusė privalo ne kelti abejones, o neabejotinai įrodyti inkriminuotas aplinkybes, – pažymėjo teisėjai. – Kaltinimas pasirėmė tik nukentėjusiojo nepatikimais parodymais, specialisto išvada ir iš konteksto išimtais pokalbiais įrašuose. (...) Teismas nenagrinėja prielaidų, kaip buvo priverstas daryti šioje byloje atsakydamas į prokuroro ir nukentėjusiojo skundų argumentus.
Tai nekyla iš Lietuvos Respublikos Konstitucijoje nustatytos teismo funkcijos vykdyti teisingumą.
Apie istoriją, į kurią pakliuvo į Vilnių iš Šalčininkų studijuoti atvykęs ir laisvalaikiu taksi pavežėju dirbęs O. Malinovskis, DELFI jau rašė – vaikinas praėjus kelioms dienoms po įvykio buvo apkaltintas, kad sumušė ir apiplėšė po išgertuvių į namus važiavusį ir už paslaugas atsiskaityti atsisakiusį taksi klientą.
Individualia veikla užsiimantis keleivis policijai nurodė, kad jį galbūt apiplėšė taksi vairuotojas, tačiau šis dievagojasi, kad su nusikaltimu niekaip nesusijęs – jeigu keleivis ir buvo sumuštas bei apiplėštas, tai tik tuomet, kai jis po konflikto, padedant kitam taksistui, buvo išlaipintas iš automobilio.
Ikiteisminį tyrimą šioje byloje atliko net trys tyrėjai, tačiau nė vienas jų iki šiol taip ir nesugebėjo apžiūrėti įvykio vietos. O ir nukentėjusysis net tiksliai nesugebėjo nurodyti, kur buvo sužalotas ir apiplėštas.
„Aš, kaip žmogaus teisių gynėjas, puikiai suprantu ir nukentėjusįjį, kuriam buvo padaryta žala, ir kaltinamąjį, kuriam dėl pateiktų kaltinimų gresia laisvės atėmimo bausmė, tačiau tvirtai galiu pasakyti, kad prokurorai visas kilusias abejones ir uždelstą tyrimą bando įvilkti į teisinį rūbą, taip nukentėjusiajam parodydami, kad valstybė juo rūpinasi“, – dar prieš paskelbiant nuosprendį sakė O. Malinovskį gynęs advokatas Laurynas Pakštaitis.
Tuo metu valstybinį kaltinimą palaikęs prokuroras Gaudentas Balčiūnas laikėsi kitokios pozicijos ir niekada kaltės nepripažinusį O. Malinovskį net siūlė nuteisti trejų metų laisvės atėmimo bausme, jos vykdymą atidedant dvejiems metams.
„Niekada nemaniau, kad pateksiu į tokią situaciją – dabar net nežinau, kaip gintis, nes esu apkaltintas tuo, ko nepadariau ir gyvenime nepadaryčiau“, – dar tuomet, kai byla buvo nagrinėjama teisme, sakė taksi pavežėju dirbęs O. Malinovskis.
Advokatas: nėra jokios atsakomybės, nori apkaltina vieną, nori – kitą
Kol vyko ikiteisminis tyrimas vaikinas net nesisamdė advokato – o kam, jeigu nieko nepadarei ir esi nekaltas? Šiandien dėl to vaikinas gailisi – be reikalo buvo per daug patiklus, per daug pasitikėjo ikiteisminį tyrimą atlikusiais policijos tyrėjais. Tik tada, kai byla buvo perduota į teismą, jis suprato, kuo viskas gresia ir puolė ieškoti advokato. Jį sutikęs ginti advokatas L. Pakštaitis iš karto net nepatikėjo tuo, ką jam pasakoja klientas.
„Pareigūnai net nebandė aiškintis aplinkybių ir nuėjo lengviausiu keliu – juk prokurorams labai lengva rašyti kaltinimus, nes dėl to jiems nėra jokios atsakomybės, nori apkaltina vieną, nori – kitą“, – sakė L. Pakštaitis.
Ir advokato žodžiuose yra nemalonios tiesos – pareigūnai įtarimus dėl sunkaus nusikaltimo buvo pareiškę ir O. Malinovskio kolegai Povilui Jablonskiui. Tam, kuris, kaip ir kiti taksi automobilių vairuotojai, išvydęs kolegos paspaustą pavojaus signalą, skubėjo į pagalbą savo kolegai ir į įvykio vietą atvyko pirmasis. Tiesa, vėliau įtarimai buvo panaikinti, nes nepadaryta nusikaltimo požymių turinti veika.
Teismui perduotoje baudžiamojoje byloje buvo teigiama, kad pavežėju dirbantis O. Malinovskis naktį iš 2017 m. sausio 13 į 14 d. Vilniuje, Grigiškėse, Vilniaus g. esančioje degalinėje „Alauša“, klientui, kurį vežė keliolika kilometrų, esą grasino, o po to panaudojo fizinį smurtą – sudavė ne mažiau kaip tris smūgius į veidą.
O po to, anot prokurorų, kai nukentėjusysis negalėjo priešintis, O. Malinovskis iš jo rankinės pagrobė 2 tūkst. eurų.
Kaltinimai tikrai sunkūs – plėšimas ir sveikatos sutrikdymas, tuo labiau, kad nukentėjusiajam vyrui buvo sulaužyta nosis.
Bet O. Malinovskis kategoriškai nuo tyrimo pradžios neigė, kad padarė bent kokį nusikaltimą, tariamo smurto net neužfiksavo degalinėje įrengtos vaizdo kameros, pagaliau nukentėjusysis apie prarastus pinigus ir sumušimą policijai pranešė tik praėjus trims dienoms po įvykio. Ir tikino, kad dalies įvykių neprisimena – tepamena, kad buvo atvežtas iki degalinės, po to nieko nepamena, o atsigavo prie parduotuvės, kur netoli gyvena.
Šiandien aišku, kad tarp vairuotojo ir taksi keleivio buvo kilęs konfliktas – girtas keleivis atsisakė sumokėti už suteiktas transporto paslaugas. Ir ne tik nemokėjo, bet vairuotoją dar ir išplūdo įvairiais necenzūriniais žodžiais.
Paaiškėjo, kad tą vakarą į namus iš vakarėlio, vykusio draugo garaže, taksi važiavęs keleivis Mantas Dirsė buvo girtas.
„Jis net nesiorientavo aplinkoje, mūsų, taksistų, terminais kalbant, buvo visiškai girtutėlis“, – net neslėpė O. Malinovskis.
Jo teigimu, visos kelionės metu keleivis bandė įgrūsti 10 Eur, nes esą tiek jis visada moka taksi, tačiau vairuotojas siūlė neskubėti – susimokės, kai atvažiuos.
O kai atvažiavo, kilo konfliktas – keleivis turėjo sumokėti šiek tiek daugiau, tačiau atsisakė – ėmė reikšti pretenzijas, kad visiškai nieko nemokės, nes suma yra per didelė: visą laiką mokėdavo ne daugiau kaip 10 Eur.
Kadangi keleivis nesumokėjo už kelionę, vairuotojas užvedė variklį ir su automobiliu važiavo iki artimiausios apšviestos vietos. Tai buvo degalinė.
„Mums visada per mokymus sakydavo, kad kilus kritinei situacijai nieko nelaukę paspauskite pagalbos signalą ir važiuokite iki pirmos apšviestos vietos“, – sakė O. Malinovskis.
SOS signalas, kurį savo automobilyje esančioje planšetėje paspaudė vairuotojas, iš karto suveikė kitiems tą vakarą Vilniuje dirbusiems taksistams – jie yra sutarę, kad, jeigu tik gali, vyksta į pagalbą savo kolegai.
Taip buvo ir šįkart – ne vienas taksistų ekipažas pajudėjo į Grigiškes, tačiau pirmasis į degalinės aikštelę atvyko P. Jablonskis. O vienas taksistas, kurio tyrėjai net neapklausė, net pateko į avariją.
„Pamačiau, kaip iššoko lentelė su pranešimu, kad vairuotojui reikalinga pagalba – buvo parašytas Olego vardas, jo telefono numeris, – teisme pasakojo P. Jablonskis. – Žinojau, kad jis SOS signalo tikrai dėl nesumokėto euro ar dviejų nespaudžia. Pagalvojau, kad galėjo kažkas rimto nutikti, todėl dideliu greičiu važiavau į vietą, kurią rodė kompiuteris.“
Policijos tyrėja net nebandė tirti, ką matė taksistas
Vyras sakė, kad taksistai yra priversti saugotis nuo agresyviai nusiteikusių keleivių, prieš kelerius metus vienas vairuotojas net buvo įkalintas ir vežiojamas automobilio bagažinėje, todėl visada išvydę pagalbos signalą skuba padėti kolegai.
„Kai atvažiavau į degalinę, Olego klausiau, kas nutiko, jis buvo suirzęs, sakė, štai, keleivis nenori mokėti už kelionę, – pasakojo P. Jablonskis. – Priėjau prie keleivio ir, kaip visada tokiose situacijose, gražiai jam paaiškinau, kad tai – mūsų duona, nemokėdami atimate pinigėlius. O jam buvo tas pats – jis mane pasiuntė į visas keturias puses. Neslėpsiu, jis buvo girtutėlis. Tada keleivis ėmė reikalauti kvito, kol Olegas jį rašė, jis kažką burbėdamas ant automobilio panelės numetė 10 eurų. Olegas tada išlipo iš automobilio ir keleivį paėmęs už pečių ištempė iš automobilio ir pasodino ant bordiūro.“
Čia keleivis ir buvo paliktas – vairuotojai išvažiavo, nes nenorėjo turėti reikalų su problemišku keleiviu. Tiesa, iš karto į Vilniaus pusę negalėjo važiuoti, nes apsisukimas greitkelyje yra tik pavažiavus kelis kilometrus į Kauno pusę.
P. Jablonskis prisiminė, kad apsisukęs neskubėdamas važiavo į Vilniaus pusę ir pro automobilio langą pasižiūrėjo, ką veikia paliktas keleivis. Tačiau jis jau nebuvo vienas – ką tik į degalinės teritoriją buvo įvažiavęs kitas automobilis, iš jo buvo išlipę trys ar keturi vyrai.
„Daugiau nieko nemačiau, nuvažiavau, maniau, kad tuo viskas ir baigėsi“, – sakė liudytojas. Jis tai buvo nurodęs ir policijos tyrėjai, kuri tai patvirtino teisme. Tik nepaaiškino, kodėl to nenurodė apklausos protokole.
„Kodėl aš keleivį išmečiau iš automobilio? – net neklaustas klausimą uždavė pats O. Malinovskis. – Mūsų darbe visko pasitaiko, būna, kad net tave bando smaugti, nesinori su tokiais žmonėmis turėti reikalų. O tada buvo savaitgalio naktis, buvo daug darbo, man buvo paprasčiau jį išmesti nei kviesti policiją – kartą turėjau reikalų, kai atsisakė didelę sumą mokėti, iškviečiau pareigūnus, kurių teko laukti dvi valandas, o kai keleivį nuvežė į komisariatą, jis pasakė, kad sumokės už kelionę. Bet aš praradau dvi valandas – per tiek laiko galėjau priimti ne vieną užsakymą ir užsidirbti pinigų. Juk tai mano pagrindinis pragyvenimo šaltinis.“
Kitą dieną po šio įvykio į taksi bendrovę paskambinęs keleivis M. Dirsė paprašė jį į Grigiškes atvežusio vairuotojo telefono numerio. „Jis sakė, kad buvo sumuštas ir nori su vairuotoju asmeniškai susitarti“, – apie tolesnius įvykius pasakojo O. Malinovskis.
O dar po trijų dienų kreipėsi į policiją ir pareiškė, kad buvo ne tik sumuštas, bet ir iš jo rankinės dingo 2 tūkst. Eur – juos esą galėjo pagrobti tik taksi vairuotojas.
M. Dirsė taip pat skundėsi, kad neteko mobiliojo ryšio telefono. Vėliau jis buvo surastas – degalinėje operatoriumi dirbęs vyras teigė, kad aparatą už 100 Eur nusipirko iš maždaug 35 m. amžiaus vyro.
Policijos tyrėja, atlikusi ikiteismimį tyrimą, nutarė, kad telefoną iš keleivio galėjo pagrobti P. Jablonskis. Ir dėl to kolegai į pagalbą skubėjusiam vairuotojui pareiškė įtarimus. Tik vėliau, po trijų mėnesių, juos panaikino – suprato, kad suklydo.
Tačiau O. Malinovskio nepaliko ramybėje – esą jis ne tik sumušė, bet ir apiplėšė keleivį. O įrodymai – teismo medicinos eksperto teiginiai, kad nukentėjusiajam padarytas sveikatos sutrikdymas ir paties kaltinamojo pateikti garso įrašai iš automobilio. Mat taksi automobiliuose įjungus SOS signalą iš karto įsijungia garso įrašymo technika ir visus pokalbius fiksuoja.
Šių įrašų buvo dvylika, tačiau policijoje prie bylos tyrėja nusprendė prijungti tik du. O viename pasakytais O. Malinovskio žodžiais net grindžia pateiktus kaltinimus – esą vairuotojas grasino keleiviui fiziniu smurtu.
„Tu neįsivaizduoji, kas bus po dešimt penkiolikos minučių, neužmiršk, mes toli nuo Vilniaus, čia nėra nei kamerų, nieko, manęs 10 eurų neišgelbės“, – O. Malinovskio žodžius kaltinamajame akte cituoja prokurorai.
Tiriant šį nusikaltimą policijos pareigūnai išties įdėjo daug pastangų – praėjus keturiems mėnesiams po nusikaltimo jie nutarė slapta pasiklausyti O. Malinovskio ir jam į pagalbą atskubėjusio P. Jablonskio pokalbių telefonu. O kai išgirdo, kad šie kalba apie įvykį ir net svarsto, ką kalbėti policijoje, nutarė, jog tai jau tikrai kaltės įrodymas.
Baudžiamojoje byloje valstybinį kaltinimą palaikęs prokuroras G. Balčiūnas baigiant nagrinėti bylą sakė, kad O. Malinovskis turėjo išankstinę tyčią apiplėšti keleivį.
Pasak prokuroro, tarp taksi vairuotojo ir keleivio konfliktas kilo vos dėl kelių centų – esą keleivis nesutiko mokėti 10 eurų ir 4 arba 5 centų arba 10 eurų ir 40 arba 50 centų, o daugiau kaip 12 Eur suma susidarė gerokai vėliau, kai keleivis jau buvo nuvežtas prie degalinės.
„Tada keleivis norėjo sumokėti, bet gavo smūgį į veidą, o kai atsigavo, ėjo namo ir pasigedo 2 tūkst. Eur, kuriuos išvakarėse buvo paėmęs iš banko“, – sakė prokuroras.
Jo teigimu, po smūgio vairuotojas prarado sąmonę, tačiau atsimena, jog smūgį į kairę veido pusę jam sudavė taksistas. Tai patvirtino ir teismo medicinos ekspertas, nurodęs, kad keleiviui buvo smogta į kairę pusę, galimai esant sėdėjimo pozoje.
Valstybinis kaltintojas įsitikinęs, kad po suduoto smūgio keleiviui buvo atimta galimybė priešintis. „Kaltinamasis teigia, kad keleivį vežė į artimiausią šviesią vietą – degalinę, tačiau kaip žinome, keleivis buvo girtas ir neagresyvus“, – sakė G. Balčiūnas.
Jis taip pat pažymėjo, kad O. Malinovskis siekė sutrukdyti ikiteisminiam tyrimui, kai su savo kolega P. Jablonskiu telefonu derino pozicijas, o pastarasis esą teisme net sukūrė istoriją, jog važiuodamas iš įvykio vietos prie nukentėjusiojo matė kitus asmenis.
Tokia valstybinio kaltintojo kalba pribloškė taksi pavežėją ginantį advokatą – tai, ką kalba prokuroras, esą yra netiesa. Ir čia pat jis surado P. Jablonskio dar ikiteisminio tyrimo metu duotus parodymus, kai jis per apklausą nurodė matęs prie nukentėjusiojo esančius kitus asmenis.
„Valstybinis kaltintojas daugybę aplinkybių interpretuoja priešingai nei yra užfiksuota – juk juodu ant balto dar ikiteisminio tyrimo metu buvo parašyta, bet dabar aiškina, kad tik teisme sukūrė tokią versiją, – kalbėjo L. Pakštaitis. – Šioje byloje tik nukentėjusiojo parodymai yra vienintelis dalykas, parodantis, kad tą naktį kažkas buvo. Daugiau – nieko.“
Anot advokato, nukentėjusysis teigia, kad taksi automobilyje jam buvo suduotas smūgis. Lyg bokso ringe.
„Buvo nokautas – sąmonės nepraradau, bet net blaivus asmuo po nokauto gali pusę valandos nieko neatsiminti“, – nukentėjusiojo žodžius citavo advokatas.
Kam reikėjo į pagalbą kviestis kolegas?
Pinigų, kuriuos laikė rankinėje, netekęs M. Dirsė teigė, kad nieko po smūgio nepamena, o atsigavo vėliau prie parduotuvės. Kas pagrobė pinigus, keleivis nežino, tačiau spėjo, kad vairuotojas. „Po to, kai sudavė smūgį“, – teigė jis.
Tačiau L. Pakštaitis abejoja tokiu nukentėjusiojo pasakojimu – esą vyras dėl girtumo nieko nepamena, todėl dabar nuoširdžiai klysta. „Kam reikėjo vežti nukentėjusįjį į šviesią vietą ir ten apiplėšti, juk buvo galima ramiai pinigus ištraukti, kai šis važiuodamas buvo užsnūdęs, kam spausti SOS signalą ir į pagalbą kviesti kolegas?“ – klausė advokatas.
Anot jo, net iš slapta fiksuotų telefoninių pokalbių yra aišku, kad vairuotojas neapiplėšė keleivio – vieno pokalbio metu O. Malinovskis su P. Jablonskiu net svarstė galimybę susitikti su nukentėjusiuoju ir slapta įrašyti pokalbį, nes jie buvo įsitikinę, kad M. Dirsė su savimi pinigų neturėjo.
„Jeigu būtų turėjęs, būtų iš karto susimokėjęs už kelionę“, – sakė O. Malinovskis.
Jo advokatui užkliuvo ir tai, kad keleivis didelę pinigų sumą bankomate buvo išsigryninęs dar dieną, tačiau su automobiliu grįžęs į namus jų nepaliko, o vežėsi į išgertuves su draugais viename Karoliniškių mikrorajono garaže, nes taip esą saugiau.
„Žinoma, man vienodai, kaip nukentėjusysis elgiasi su savo pinigai, bet juk taksi automobilyje jis isšsisukinėjo dėl kelių centų ar eurų, o rankinėje turėjo 2 tūkst. Eur – neįtikėtina, bet pati rankinė ir piniginė iš jo nedingo“, – pabrėžė L. Pakštaitis.
Teisėja nepagailėjo kritikos: remtasi tik nukentėjusiojo pasakojimu
Joks asmuo negali būti nuteistas už nusikaltimą, kurio nepadarė – sena lyg gyvenimas taisyklė buvo pritaikyta ir šioje byloje. Kaip pažymėjo išteisinamąjį nuosprendį priėmusi teisėja U. Gailiūnienė, šioje byloje „vienintelis tiesioginis duomuo yra paties nukentėjusiojo pasakojimas“, tačiau ir šis pasakojimas kaskart skyrėsi.
„Nukentėjusysis paaiškino paties smūgio nematęs ir nejutęs – jis teigia, kad prarado sąmonę, o tai, anot jo, reiškia, kad buvo suduotas smūgis“, – teisėja pažymėjo, kad tą naktį nukentėjusysis apie keturias valandas vartojo alkoholinius gėrimus, kai įsėdo į taksi jo „galva buvo apsisukusi“, vyras negalėjo gerai atsiminti kelionės, o „Alaušos“ degalinę, kurioje esą buvo apiplėštas, „atsimena lyg pro miglą“.
„Teismui kyla abejonių, ar nukentėjusysis gerai atsimena įvykio aplinkybes, ypač tarpą tarp konflikto taksi automobilyje ir jo atsipeikėjimo prie parduotuvėlės, ir ar šis neatsiminimas buvo įtakotas kaltinamojo galimai suduoto smūgio, ar buvo įtakotas nukentėjusiojo neblaivumo, o vėliau galimai ir kitų asmenų panaudoto smurto – teismo nuomone, iš nukentėjusiojo teiginio, kad jis taksi automobilyje prarado sąmonę, daryti vienareikšmiškos išvados, kad būtent vairuotojas jam sudavė smūgį, jeigu to nepatvirtina kiti byloje surinkti įrodymai, negalima“, – nurodė teisėja.
Ji taip pat atkreipė dėmesį, kad apie tai, jog buvo apiplėštas, nukentėjusysis po paros pranešė taksi bendrovės administracijai, nurodydamas, kad buvo sumuštas, dingo telefonas ir pinigai, minėjo šaliką ir kepurę. Pinigų sumos vyras nenurodė, o tai, anot teismo, keista aplinkybė, nes 2 tūkst. Eur suma yra reikšminga, tačiau labiau buvo akcentuojamas vos 150 Eur kainuojantis telefonas ir šalikas su kepure, kurių kaina dar mažesnė.
Be to, nukentėjusysis buvo nenuoseklus kalbėdamas ir apie sumušimą – ikiteisminio tyrimo ir teisminio nagrinėjimo metu duoti jo parodymai skyrėsi. O dar labiau suabejota, ar tikrai vyras turėjo tiek pinigų, kiek nurodė.
„Dėl plėšimo teismui apskritai kilo abejonių, ar byloje surinktų duomenų pakanka teigti, kad buvo padaryta ši nusikalstama veika, – nurodė teismas. – Byloje yra duomenų, kad įvykio dieną nukentėjusysis išsigrynino 2 tūkst. Eur. Po to jis grįžo namo ir iš ten vyko susitikti su draugais, pinigus teigė vežęsis su savimi. Tačiau teismui kilo abejonių, ar tikrai nukentėjusysis turėjo su savimi šiuos pinigus. Teismo neįtikina paaiškinimas, kad pinigus su savimi vežiotis saugiau, nei palikti namuose, kur yra jo sutuoktinė ir vaikas. Nukentėjusysis žinojo, kad vyksta vartoti alkoholinių gėrimų, ir daugiau niekur tą vakarą vykti jis neketino. Pinigai tam vakarui jam nebuvo reikalingi, jie buvo skirti ne jo asmeniniams poreikiams, o verslo reikalams, atsiskaityti su klientais, tačiau tą jis ketino daryti tik praėjus savaitgaliui (pas draugus vyko penktadienį, o atsiskaityti nurodė ketinęs pirmadienį).“
Pasak teismo, vis dėlto, jeigu nukentėjusysis ir turėjo tokią sumą, tačiau „kyla abejonė, ar šie pinigai buvo pagrobti plėšimo būdu“ – nuosprendyje nurodoma, kad iš M. Dirsės dingęs telefonas buvo rastas pas degalinės darbuotoją, kurį jam po kelių dienų pardavė nepažįstamas vyras, teigęs, jog aparatą rado.
„Jeigu nukentėjusysis galėjo pamesti telefoną, lygiai taip pat jis galėjo pamesti ir pinigus, kuriuos teigia su savimi turėjęs“, – pabrėžė teisėja.
Daug dėmesio išteisinamajame nuosprendyje teismas skyrė ir taksi automobilyje bei pareigūnų vėliau slapta įrašytiems pokalbiams – teismo nuomone, akivaizdu, kad grasindamas nukentėjusiajam vairuotojas tenorėjo, jog šis susimokėtų už kelionę.
„Jeigu O. Malinovskis būtų norėjęs išsakyti grasinimą, jis būtų tai daręs ne SOS signalo metu, kai daromas pokalbio įrašas ir jį girdi visi taksi vairuotojai, o jeigu būtų ketinęs įgyvendinti šį grasinimą, nebūtų nukentėjusiojo vežęs ten, kur juos gali bet kas pamatyti“, – pabrėžė teismas.
O slapta darytuose telefoniniuose pokalbiuose O. Malinovskis visada stebėjosi, iš kur pas klientą atsirado 2 tūkst. Eur, taip pat piktinosi, kad jį apkaltinęs keleivis nori iš jo pralobti, nors niekas jo neapiplėšė ir nemušė. Be to, užfiksuota, kad sulaukęs pirmojo skambučio iš policijos dėl galimai įvykdyto nusikaltimo studentas pamanė, kad tai pokštas, o vėliau net norėjo susitikti su nukentėjusiuoju ir slapta įrašyti šio prisipažinimą, kaip viskas buvo iš tiesų.
„Akivaizdu, kad, jeigu O. Malinovskis būtų padaręs jam inkriminuojamas nusikalstamas veikas, jam nebūtų jokio tikslo susitiksu su nukentėjusiuoju ir įrašinėti jų pokalbius“, – nuosprendyje nurodė teisėja U. Gailiūnienė.
O kodėl parduotuvėje sumokame visą sumą?
Anot jų, pirmosios instancijos teismas išnagrinėjo visus įrodymus tiek kiekvieną atskirai, tiek visus kartu, atskleidė jų tarpusavio ryšį ir padarė motyvuotas išvadas.
„Kaltinimas tiek ruošdamas bylą teismui, tiek rašydamas apeliacinį skundą įrodymus vertino selektyviai, iš konteksto išimdamas kaltinimą pagrindžiančius įrodymus ir nutylėdamas kaltinimui nepalankias aplinkybes bei gynybos keliamus klausimus jų nepaneigiant, – pabrėžė teismas. – Apeliantas neteisus teigdamas, kad pirmosios instancijos teismas vadovavosi tik išteisintojo gynybine versija. Pirmosios instancijos teismas labai motyvuotai ir kvalifikuotai įvertino visus įrodymus bei priimdamas sprendimą vadovavosi ir garso įrašais, kurie yra objektyvūs įrodymai, nes fiksuoja įvykius nepriklausomai nuo subjektyvaus žmogaus supratimo, atminties ir apsvaigimo.“
Pasak teisėjų, prokuratūra laikėsi pozicijos, kad O. Malinovskį galima nuteisti ir neįrodžius, jog jis taksi važiavusį keleivį sumušė ir apiplėšė.
Teismas taip pat pažymėjo, kad išteisintojo O. Malinovskio veiksmai nuvežant nukentėjusįjį į nuošalią vietą dėl atsisakymo mokėti keletą centų, nebuvo būdingi ir įprasti ne tik pačiam O. Malinovskiui, bet ir kitiems taksi vairuotojams.
„Kolegija visiškai sutinka, kad toks elgesys bet kokiam taksi vairuotojui nėra būdingas, nes keleiviams nėra įprasta nesumokėti už paslaugą ar įžeidinėti taksi vairuotoją, – nurodė teismas.- Absoliučioje daugumoje atvejų taksi vairuotojui suteikus paslaugą klientas už ją sumoka ir tik klientui atsisakius sumokėti kyla konfliktai. Šiuo atveju taip ir buvo, M. Dirsė atsisakė sumokėti visą paslaugos kainą, dėl to kilus ginčui O. Malinovskis nuvažiavo į labiau apšviestą, daugiau žmonių lankomą ir jam saugesnę vietą. Ir šioje vietoje nėra svarbu, kad M. Dirsė atsisakė mokėti 4-5 centus. Paslaugos kaina buvo 10 eurų ir 4 ar 5 centai, ir visą ją jis turėjo sumokėti.
Neteisėtai elgėsi ne O. Malinovskis, pareikalavęs sumokėti visą kainą, o M. Dirsė, nesumokėjęs visos sumos. Juk nuėjęs į maisto prekių parduotuvę nukentėjusysis nesako kasininkei, kad 4 ar penkių centų jis nemokės, niekam net nekyla tokių minčių.
Išties, naudojantis taksi paslauga yra įprasta sumokėti lygią sumą eurais, nemokant centų, tačiau tokia praktika taikoma tik kai taksi vairuotojas ir keleivis dėl to sutinka. Šiuo atveju O. Malinovskiui nesutikus, kad M. Dirsė nemokėtų centų, pastarasis turėjo sumokėti visą kainą, nepriklausomai nuo to, kiek jis anksčiau mokėjo už tokią pat kelionę.“
Todėl, anot teismo, savo motyvais prokuratūra visiškai apverčia situaciją teisingai pasielgusio O. Malinovskio veiksmus parodydama kaip neadekvačius ir nelogiškus, o neteisingai pasielgusio M. Dirsės kaip teisingus.
„Atsižvelgiant į nukentėjusiojo neblaivumą ir tai, kad dalies savo elgesio jis neatsimena, yra tikimybė, kad jis galėjo pinigus pamesti, tačiau kaltinimo kontekste reikia tik nustatyti, ar O. Malinovskis pinigus pagrobė, o tokių duomenų nėra“, – nurodė teismas.
Pasaulyje kiekvieną dieną atliekami psichologiniai tyrimai, kuriais atskleidžiama naujų faktų apie žmogaus smegenis, mąstymą, elgesį, emocijas, sprendimų priėmimo procesus. Teisė ir psichologija – nemažai bendro turinčios sritys, kurių vienas tikslas – žmogaus elgesio ir sprendimo priėmimo priežasčių supratimas ir paaiškinimas.
Taigi kaip šios dvi mokslo šakos susijusios ir kaip viena kitą papildo, kokie įtikinėjimo triukai pasitelkiami teismo posėdžių salėje ir kokios psichologijos žinios reikalingos norint nepasiduoti spaudimui?
– Teisinis argumentavimas atlieka svarbų vaidmenį bendrojoje teisės sistemoje, kuri remiasi precedento tradicija ir prisiekusiųjų institutu svarbiose baudžiamosiose bylose, lyginant su kontinentine teisės sistema. Remdamiesi savo patirtimi, įvardykite pagrindinius amerikietiškojo teismo proceso bruožus?
G. Christensen‘as: – Priklausomai nuo bylos pobūdžio ir etapo gali būti visiškai skirtingi teismo proceso elementai. Paruošiamojo posėdžio metu teisėjas paprastai apsiriboja šalių pirminių pozicijų išklausymu ir nuomonėmis dėl įrodymų. Pagreitinto nagrinėjimo metu visa byla gali būti išnagrinėta per 5 minutes. Sudėtingose bylose posėdžiai gali vykti daug dienų ir turėti visas sudėtines dalis – įrodymų pristatymą, liudytojų parodymus, priešpriešines liudytojų apklausas, prašymus priimti tarpinius sprendimus proceso viduryje. Nors JAV priklauso bendrajai teisės sistemai, apie 97 proc. visų bylų išsprendžiama nedalyvaujant prisiekusiesiems.
A. Mullins: – JAV teisės sistema grindžiama rungimosi principu – mes tikime, jog tinkami rezultatai ir teisingumas pasiekiamas rungimosi proceso metu, kai įgaliojimus turintys prisiekusieji nusprendžia bylos baigtį.
– Kiek argumentacijos, įtikinėjimo ir psichologinių technikų mokoma JAV teisės mokyklose
G. Christensen‘as: – Įprastai pirmaisiais teisės studijų metais privalomas kalbėjimo retorikos ir argumentavimo metų trukmės kursas. Šis kursas apima praktikavimąsi, kaip prisistatyti teisėjui, taip pat įtikinėjimo technikas tiek pristatant poziciją žodžiu, tiek raštu. Studentai gali rinktis ir papildomus kursus, iš jų populiariausi – bendrosios kompetencijos argumentacija (angl. trial advocacy) ir argumentacija teismuose (angl. appellate advocacy). Taip pat populiarios teisminės inscenizacijos (angl. moot courts).
A. Mullins: – Įtikinėjimo įgūdžių lavinimas yra fundamentalesnes teisės studijų sritis papildantys užsiėmimai, kurie apima bendruosius įtikinėjimo įgūdžius – kaip tiek plačiai, tiek siaurai pristatyti teisme poziciją arba kaip etiškai bei įtaigiai interpretuoti faktus, kurie nėra palankūs tavo klientui. Negalime pasakyti, jog šiuo metu JAV sukurta mokymo disciplina, kuri mokytų teisės studentus argumentacijos reikšmingiau remiantis kognityviojo mokslo teoriniais pagrindais, nors tikiu, kad taip turėtų būti.
– Klasikiniame filme „12 įsiutusių prisiekusiųjų“ („12 Angry Men“) rodoma, kaip neįtikėtinai gali pasikeisti prisiekusiųjų nuomonė sprendimo priėmimo procese. Ar JAV atrinkti prisiekusieji kaip nors specialiai rengiami šiam darbui teisme? Ar jie baigia psichologinio pasirengimo mokymus?
G. Christensen‘as: – Tiesą sakant, ne. Prisiekusiųjų atrankos procesas leidžia šalių advokatams ir teisėjams peržiūrėti kandidatus ir užtikrinti, kad į bylos nagrinėjimą nepatektų bylos baigtimi suinteresuotų asmenų. Prisiekusiųjų klausiama, ar jie gali būti dėl kokių nors priežasčių šališki. Kai prisiekusiųjų atranka baigta, jie nieko, išskyrus instrukcijas dėl darbo, proceso tvarkos, nėra papildomai mokomi. Jų nepriklausomumas užtikrinamas izoliuojant juos nuo likusio pasaulio bylos nagrinėjimo metu.
– Kokius psichologinius triukus pasitelkia advokatai siekdami įtikinti prisiekusiuosius ir teisėją?
A. Mullins: – Geri teisininkai įgyja teisėjo ir prisiekusiųjų pasitikėjimą būdami nepriekaištingai pasirengę ir užtikrinti. Jie puikiai žino, ko nori pasiekti procese, kad nereikėtų gaišti laiko ir versti nuobodžiauti prisiekusiuosius.
Filmas „12 įsiutusių prisiekusiųjų“ parodo, kaip gali būti sudėtinga prisiekusiesiems priimti sprendimą. Realybėje, nors negali girdėti, ką už uždarų durų kalba prisiekusieji, padedami profesionalių psichologų aukščiausio lygio teisininkai svarbios bylos nagrinėjimui ruošiasi rengdami bandomuosius teismo posėdžius (angl. mock trials) su visais statistais – dalyviais ir prisiekusiaisiais.
Vienos tokios inscenizacijos kaina gali siekti 50 tūkst. JAV dolerių. Dirbdama advokatūroje ir rengdamasi byloms, esu dalyvavusi keliose tokiose inscenizacijose. Tai buvo neįtikėtinai naudinga – galėjome geriau suprasti, kaip prisiekusieji vertina mūsų argumentus, klausytis jų samprotavimo logikos. Reikia pripažinti, kad tos inscenizacijos reikšmingai padėjo parengti pozicijas ir argumentacijos taktiką realiame procese.
G. Christensen‘as: – Baudžiamųjų bylų atveju bendra tendencija ta, kad advokatai stengiasi prisiekusiesiems sukelti pagrįstą abejonę ir įtikinti, jog yra alternatyvus paaiškinimas, versija, kuri dera su byloje esančiais įrodymais.
– Ar galite daugiau papasakoti apie vadinamąsias teisėjų profilių knygas, kuriose teisės kontoros kaupia duomenis apie teisėjus?
A. Mullins: – Teisininkai įprastai stengiasi surinkti kuo daugiau informacijos apie bylą nagrinėjantį teisėją – koks jo požiūris į nagrinėjamą klausimą panašiais atvejais praeityje, kaip elgiasi procese, kokias instrukcijas yra teikęs prisiekusiesiems praeityje, kokiais bruožais pasižymėjo užsiimdamas teisine veikla iki teisėjo pareigų, pvz., dirbdamas advokatų kontoroje, ir t. t. Mintis, jog advokatai tai daro, kad galėtų labiau įtikinti teisėją posėdžio salėje, sukelia tam tikrą diskomfortą, tačiau žinant, jog teisėjai negali būti atsieti nuo juos supančios aplinkos, tokia praktika teisininkų veikloje yra suprantama.
G. Christensen‘as: – Teisininkai JAV tiki, kad svarbu pažinti teisėją ir jo šaknis prieš įeinant į posėdžio salę, ir tai kartais gali paskatinti pakoreguoti savo argumentaciją byloje. Nematau bėdos, kad teisininkai renka informaciją apie teisėjus ir bando tuo pasinaudoti. Teisėjai geriausiai žinomi pagal savo reputaciją. O apskritai šiais laikais internete visiems viešai prieinama kiekvieno JAV federalinio teisėjo biografija.
– Ar JAV teisėjai rengiami atpažinti psichologinį advokatų ir visuomenės spaudimą, o ypač rezonansinėse, jautriose bylose? Gal turite patarimų teisėjams šiuo atžvilgiu?
A. Mullins: – Kai kurie teisėjai baigia numanomo šališkumo, išankstinio nusistatymo kursus – kaip tai gali paveikti teisėjo sprendimą ir vertinimus. Formalusis mokslas JAV šiuo atžvilgiu nevienalytis. Kai kurios teisės mokyklos savo mokymo programose skiria daugiau dėmesio įtikinėjimams, kaip antai dėsto metaforų panaudojimo įtikinėjant teisėją teoriją, tačiau neskiriama dėmesio tam, kurios metaforos yra įtikinamiausios.
Kitaip tariant, nėra daug formalių įtikinėjimo mokymų, kurie remtųsi kognityviaisiais teoriniais pagrindais, moksliniais tyrimais. JAV nemažai teisininkų vis dar mano, jog įtikinėjimas – menas, nors tai yra mokslas. Psichologai studijavo kognityviąją teoriją dešimtmečius, tačiau jų geri darbai likdavo tik publikacijomis akademinėje literatūroje. Aš pati esu viena iš kognityviosios teorijos mokslininkų ir manau, jog teisininkai ir teisėjai turėtų būti labiau susipažinę su kognityviąja įtikinėjimo teorija tam, kad galėtų priimti geriau apgalvotus sprendimus, kai įtikinėja kitus ir kai yra įtikinėjimo informacijos, pristatomos jiems, gavėjai.
G. Christensen‘as: – Teisėjais JAV gali tapti tik ilgą praktiką sukaupę teisininkai. Pagal galiojančias nerašytas normas federaliniu teisėju negali būti paskirtas teisininkas, neturintis mažiausiai 10 metų profesinės patirties, o vidutinis stažas siekia 25 metus. Teisėjai iš savo praktinio darbo atpažįsta, kokios technikos taikomos siekiant juos įtikinti. Priešingos šalies advokatas tada turi įvardyti tokios argumentacijos silpnąsias vietas ir pateikti geresnius kontrargumentus.
– Kognityvieji mokslai teigia, kad mes priimame sprendimą pirmiausia remdamiesi emocijomis ir veikiami daugelio biologinių, socialinių, kultūrinių veiksnių, o tada bandome priimtą sprendimą pagrįsti pasitelkdami logiką. Ar tikrai galime sakyti, kad teisėjai yra 100 proc. nepriklausomi ir nešališki?
A. Mullins: – Žinoma, ne. JAV teismuose dirba žmonės. Visi žmonės, įskaitant teisėjus, turi sąmoningąjį (angl. conscious) ir nesąmoningąjį (angl. unconscious) mąstymą. Nesąmoningasis lygmuo veikia greičiau, dažnai taiko sprendimų priėmimo sutrumpinimus (angl. shortcuts), vadinamąsias sprendimo euristikas, kurios daugeliu atvejų mus nuveda teisinga (arba pakankamai teisinga) kryptimi. Be mūsų greitojo nesąmoningojo mąstymo ir sprendimo euristikų, kurias jis naudoja, būtume paskendę ir užspeisti daugelio elementarių užduočių. Pavyzdžiui, daugelis žmonių, važiuodami nepažįstamu viešuoju transportu, instinktyviai seka minią, kad išsiaiškintų, kuria kryptimi eiti ir kaip sumokėti už bilietą. Sekti minia yra bendra sprendimo euristika, vadinama socialiniu įrodymu.
Mūsų nesąmoningoji mąstymo dalis yra aktyvesnė, nei žmonės įsivaizduoja. Naujausi tyrimai atskleidžia, kad daugelis mūsų sprendimų yra priimami būtent remiantis šia dalimi, ji turi reikšmingą įtaką mūsų valingai sąmonei. Nesąmoningosios dalies problema yra ta, jog ji kartais priveda prie klaidingų sprendimų ir taip dažnai nutinka nuspėjamais atvejais. Šie nuspėjami spąstai vadinami kognityviaisiais šališkumais. Net ekspertai tampa šio reiškinio aukomis.
JAV atliktas tyrimas, kuriame dalyvavo 167 federaliniai teisėjai, atskleidė, jog teisėjai naudoja sprendimo euristikas, o šios euristikos nulemia sistemines priimamų sprendimų klaidas. Pavyzdžiui, vienas iš kognityviųjų šališkumų yra inkaravimas. Inkaravimas nutinka tada, kai parinktas atskaitos taškas padaro įtaką žmogaus sprendimui. Kitame tyrime teisėjų buvo paprašyta priimti sprendimą pagal pateiktą ieškinį hipotetinėje asmens sužalojimo byloje, kurioje kaltė buvo jau pripažinta, taigi vienintelis klausimas – žalos atlyginimo dydis.
Kai kuriems teisėjams buvo pateikta papildomos informacijos, jog kita šalis pateikė prašymą nutraukti bylą, nes žala nesiekia reikalaujamos minimalios žalos – 75 tūkst. JAV dolerių, nepaisant to, kad sužalojimai akivaizdžiai buvo daug didesni. Teisėjai, kurie nebuvo gavę šios informacijos, vidutiniškai priteisė 1,249 mln. JAV dolerių žalos atlyginimą, o gavusieji – vidutiniškai 883 tūkst. JAV dolerių. Tai statistiškai reikšmingai besiskirianti suma.
Gerai yra tai, kad mes, žmonės, taigi ir teisėjai, daug mažiau pasiduodame kognityviesiems šališkumams, kai esame mokęsi apie juos – kas tai yra, kaip jie veikia – ir kai pripažįstame jų įtaką ir galią.
Vilniaus miesto apylinkės teismo teisėjas, Mykolo Romerio universiteto Privatinės teisės docentas dr. Žilvinas Terebeiza
Nors priešingos bylos šalys skirtingai suinteresuotos bylos baigtimi, tačiau turi vieną tikslą – laimėti bylą, o tam, kad aptariamas tikslas būtų pasiektas, būtina įtikinti ginčą nagrinėjantį teisėją priimti šaliai palankų sprendimą. Siekiant šio tikslo visos teisėtos priemonės gali būti pateisinamos, įskaitant ir įvairius leistinus psichologinius triukus.
Vis dėlto reikia pažymėti tai, kad pagal Lietuvoje pasirinktą teisinį reguliavimą vien šalių ar jų atstovų įtikinėjimo triukų taikymas, įtaigus kalbėjimas, gebėjimas prisistatyti, emocijų rodymas savaime nėra pagrindas priimti šaliai palankų sprendimą. Teismo įsitikinimas turi būti pagrįstas faktiniais duomenimis. Todėl šalims, jų atstovams, siekiantiems palankaus sprendimo, reikėtų labiau pasitelkti ne psichologines, o leistinas įrodinėjimo priemones.
Bylą nagrinėjančiam teisėjui tenka užduotis nepasiduoti faktais nepagrįstų įtikinėjimo triukų įtakai, todėl neabejotina, jog psichologinės žinios gali padėti išvengti neteisingo aplinkybių vertinimo, o ypač tai svarbu vertinant šalių paaiškinimus, liudytojų parodymus, taikant sutaikinimo procedūras, valdant šalių emocijas teisminio nagrinėjimo metu. Bylą nagrinėjantį teisėją, kaip ir kiekvieną žmogų, prieš priimant sprendimą gali veikti įvairūs subjektyvūs išoriniai veiksniai, galintys turėti įtakos bylos baigčiai. Tačiau teisėjas turėtų gebėti atriboti bei atsiriboti nuo psichologiniais metodais pagrįsto įtikinėjimo.
Kalbant apie išskirtinius triukus, kurie advokatų galėtų būti naudojami teisminio nagrinėjimo metu, reikėtų paminėti atvejus, kai siekiant sudaryti įspūdį gana plačiai pasisakoma tiek bylos nagrinėjimo iš esmės, tiek baigiamųjų kalbų metu, nevengiant vaizdingų palyginimų, emocijų, įtaigaus kalbėjimo, taip pat pateikiant didelės apimties procesinius dokumentus, skirtingu šriftu paryškinant esminius teisinius argumentus bei faktines aplinkybes. Suprantama, tai savaime nėra blogybė, bet toks įtikinėjimo būdas yra mažai praktinės naudos duodantis dalykas, jei perteikiama informacija nesusieta su ginčo esme, siekiama įtikinti teismą neturint įtikinamų argumentų bei įrodymų.
Priimant sprendimą esminę reikšmę turi ne pateikiamos informacijos forma, jos įtaigumas, o turinys. Neabejotina, jog šalių atstovai tai supranta, todėl galbūt tai ir yra viena iš priežasčių, kodėl triukų demonstravimui neskiriama daug dėmesio ir laiko.
Kiekvienas asmuo, pasirinkęs teisėjo profesiją, turi numatyti, jog dėl priimamų sprendimų gali sulaukti didesnio visuomenės, žiniasklaidos susidomėjimo, o priimami sprendimai nebūtinai bus tokie, kuriuos norėtų matyti visuomenė.
Teisėjas tam turi būti pasirengęs ir gebėti atsiriboti nuo bet kokio išorinio spaudimo. Išvengti neigiamo psichologinio diskomforto, mano įsitikinimu, gali padėti požiūris, jog ir visuomenės, ir žiniasklaidos domėjimasis savaime nėra blogybė ir nereikėtų jo vertinti kaip spaudimo priimti vieną ar kitą sprendimą. Svarbu tai, kad priėmus sprendimą būtų galimybė profesionaliai nurodyti teisinius argumentus, kodėl priimtas vienoks ar kitoks sprendimas. Aišku, natūraliai kyla klausimas, ar teisėjai yra mokomi, kaip išvengti visuomenės, žiniasklaidos spaudimo. Reikia pripažinti, jog tokių mokymų poreikis yra aktualus.
Ar dirbtinis intelektas pakeis teisėjus ateityje ir šitaip bus užtikrinamas visiškas sprendimo priėmėjo nešališkumas? Tikėtina, jog teismo atliekamas techninio ir administracinio pobūdžio funkcijas (ypač pirmosios instancijos teismuose nemažą dalį funkcijų sudaro tarpinių nutarčių, teismo įsakymų priėmimas, leidimų išdavimas, teisės aktų bei aktualios teismų praktikos mechaninis ieškojimas ir kt.) ateityje pakeis dirbtinio intelekto algoritmų programos, juo labiau kad jau šiuo metu galima rasti tokių pavyzdžių.
Štai 2016 m. JAV sukurtas „Ross“ algoritmas, galintis išanalizuoti teisės aktus ir apibendrinti teismų praktiką bankroto srityje. Vis dėlto, be techninio pobūdžio funkcijų, teisėjo, kaip teisingumą vykdančio subjekto, pagrindinė funkcija – įvairių teisinių konfliktų (ginčų) sprendimas. Kiekvienas kilęs ginčas yra individualus, jo sprendimas reikalauja kūrybinio darbo, mąstymo ir loginio proceso. Šiuo aspektu abejočiau, ar dirbtinis intelektas galėtų pakeisti kūrybinį teisėjų darbą.
Kita vertus, be teisėjo turimų profesinių įgūdžių, gebėjimo aiškinti ir plėtoti teisę, nemažiau reikšmingos yra tik žmogui būdingos savybės: jautrumas, dėmesingumas, supratingumas, sąžiningumas, realybės pojūtis, atsakomybės jausmas. Sunkiai įsivaizduojama, kad galėtų būti sukurtas algoritmas, kuris atkartotų žmogui būdingas savybes atitinkamai ginčą išspręsti ne tik formaliai teisėtai, bet ir teisingai, protingai, sąžiningai. Nesant tokio algoritmo, žmonių ginčus turėtų spręsti žmogus.
Kad procesas būtų maksimaliai teisingas ir operatyvus, dirbtinis intelektas gali prisidėti prie teisingumo vykdymo, tačiau jis nepakeis žmogaus, kaip teisingumą vykdančios asmenybės.
Suprantama, žmogus gali klysti, taip pat gali kilti teisėjų šališkumo klausimų, tačiau drįsčiau teigti, jog pasitikėjimas dirbtiniu intelektu yra ne mažiau, o gal net ir daugiau pavojingas nei bylą nagrinėjančiu teisėju dėl labai paprastos priežasties: tam, kad sukurtas algoritmas tarnautų tam tikriems tikslams, pakanka žmogui jį pakeisti ir poveikis, nebūtinai teigiamas, būtų visai teisingumo vykdymo sistemai. Taigi tiek teisėjo, nagrinėjančio bylą, tiek dirbtinio intelekto sukūrimo atveju nešališkumo (vidinio ir išorinio) klausimas išlieka aktualus. Suprantama, kad tai tik bandymas įsivaizduoti, kas galėtų būti, bet ateitis parodys, kokie laukia iššūkiai ir, svarbiausia, ar visuomenė bus pasirengusi juos priimti.
Ambicingi planai vaizdingoje sostinės vietoje statyti daugiabučius namus ir iš to uždirbti dešimtis ar net šimtus milijonų eurų žlugo, kai koncerno „MG Baltic“ valdomos bendrovės „MG Valda“ sudarytu sandoriu susidomėjo DELFI žurnalistai. Tokie duomenys aiškėja iš pareigūnų ištirtos politinės korupcijos bylos, atskleidžiančios, kaip koncernui dėl pinigų ir televizijos eterio nusilenkdavo ne tik politikai, bet ir daugybė aukštas pareigas užimančių valstybės tarnautojų.
Didžiojoje politinės korupcijos byloje dažnai minimas garsiajam Liberalų Sąjūdžio „trejetukui“ priklausęs ištikimasis Eligijaus Masiulio ir Gintaro Steponavičiaus bendražygis, Vilniaus miesto meras Remigijus Šimašius yra keistuolis, kuris kalba viena, o galvoja visai ką kita. „Kartais geriau tiesiai jo neprašyt“, – apie R. Šimašių atsiliepė koncerno „MG Baltic“ viceprezidentas Raimondas Kurlianskis.
Specialiųjų tyrimų tarnybos (STT) Vilniaus valdybos pareigūnai, tęsdami ikiteisminį tyrimą dėl galimų korupcinių nusikaltimų VšĮ Nacionaliniame kraujo centre, tiria galimą užsienio šalių pareigūnų papirkimą. Siekiant surinkti tyrimui reikšmingą informaciją, praėjusią savaitę buvo atliekami procesiniai veiksmai Latvijoje.
Šiame ikiteisminiame tyrime įtarimai yra pareikšti 3 asmenims. VšĮ Nacionalinio kraujo centro direktorė įtariama piktnaudžiavimu tarnybine padėtimi, prekyba poveikiu veikiant bendrininkų grupėje, organizuojant ir padedant imtis komercinės ir profesinės veiklos stambiu mastu neturint licencijos. Kiti du asmenys įtariami sukurstymu ir padėjimu piktnaudžiauti, prekyba poveikiu bei komercine ir profesine veikla stambiu mastu neturint licencijos.
Ikiteisminiam tyrimui vadovauja ir jį kontroliuoja Vilniaus apygardos prokuratūros Organizuotų nusikaltimų ir korupcijos tyrimo skyriaus prokuroras.
Jeigu palaikysi gerus santykius su koncernu „MG Baltic“, gali tikėtis itin palankių reportažų per koncerno valdomą ir kontroliuojamą žiniasklaidą. Pareigūnams ištyrus didžiąją politinės korupcijos bylą aiškėja, kad būtent televizijos eteris buvo tas masalas, kuris be išimties viliojo šalies politikus ir aukštas pareigas užimančius valstybės tarnautojus.
Penktadienį į Vilniaus apygardos teismą vėl susirinko kaltinamieji amžiaus politinės korupcijos byloje.
„Jeigu teisėjų kolegija padarytų tokias išvadas, kokias padarė prezidentė, iškiltų klausimų apie taikomus standartus – kad nekiltų abejonių teismo šališkumu, manau, yra pagrindas kolegijai nusišalinti, juo labiau, kad visi teisėjai neseniai buvo paskirti prezidentės, kuri jau pateikė savo vertinimus ir pasakė, kas yra kaltas ir nekaltas“, – praeitą savaitę kalbėjo jis.
Šiandienos posėdžio metu (prasideda 8.30 val.) bus paskelbta, ar skundai nušalinti prokurorą ir teismą yra pagrįsti.
Atnaujinta 08.39 val. – Planas subliuško
Tik prasidėjus posėdžiui teisėjų kolegija paskelbė, kad nenusišalins nuo teisminio proceso.
Taip pat nenušalintas ir prokuroras J. Laucius – esą nenustatyta, kad prokuroras gali būti šališkas. Prokurorui buvo mesti kaltinimai, kad šis sąmoningai teismui nepateikė kai kurių bylos duomenų, tačiau paskelbta, kad to manyti taip pat nėra pagrindo.
Per pertrauką E. Masiulio advokatas M. Bliuvas nenorėjo vertinti teismo sprendimo nenušalinti prokuroro ir teisėjų kolegijos. Jis teigė, esą teismas nusprendė taip, kaip nusprendė – nuosprendis neskundžiamas.
Atnaujinta 9.20 val. – Prašo grąžinti bylą atgal į prokuratūrą
Nepatenkinus prašymų nušalinti, bylos nagrinėjimas tęsiasi toliau – registruojami nauji kaltinamųjų prašymai. Jų išsakyta labai daug.
E. Masiulio advokato Mindaugo Bliuvo nuomone, teismui perduotas kaltinamasis aktas yra surašytas nesilaikant Baudžiamojo kodekso (BK) reiklavimų. Kaltinamojo gynėjas paprašė grąžinti bylą prokurorui.
Advokato teigimu, kaltinamajame akte nėra surašyta BK straipsnių, kuriuose nurodoma, kuo kaltinamieji yra kaltinami. Tai esą trukdo bylos kaltinamiesiems suprasti, kuo jie nusikalto.
M. Bliuvas teisme kalbėjo, kad E. Masiuliui pritaikyti BK straipsniai, kurių kaltinamajame akte nurodytu nusikaltimo padarymo metu net nebuvo. Kaip pavyzdį advokatas minėjo straipsnį dėl kyšio paėmimo už išskirtines sąlygas ar palankumą – esą šis straipsnis įvestas 2017-aisiais, o kaltinamajame akte nurodyta nusikaltimo padarymo data nurodyta dar prieš 2017-uosius.
Tai, anot buvusio Liberalų sąjūdžio vedlio advokato, esą prieštarauja įstatymams, mat BK straipsnių negalima taikyti atgaline data.
„Manau, kad šios aplinkybės dar kartą patvirtina, kad kaltinamasis aktas yra surašytas neslaikant BK“, – teisme kalbėjo M. Bliuvas.
Pats E. Masiulis paprašė teismo leisti jam išvykti iki birželio 24 dienos. Per posėdžio pertrauką jis sakė vyksiantis į Ukrainą. Ten. verslo forume, jis nori skaityti pranešimą.
Bylą perduoti atgal į prokuratūrą prašė ir V. Gapšio advokatas Mindaugas Barkauskas, R. Kurlianskį ginantis Giedrius Danėlius.
Atnaujinta 9.32 val. – Gapšys nesupranta, ką reiškia „pritariamai krenkšti“
Pats V. Gapšys nuo tribūnos paantrino advokatui – byla turi būti grąžinta prokurorui J. Lauciui.
„Kaltinamasis aktas surašytas neaišksiai, kas buvo paminėta ir mano advokato. Jo neįmanoma suprasti taip, kad būtų galima gintis“, – kalbėjo V. Gapšys.
Pasak kaltinamojo, aktas surašytas ne tik neaiškiai, bet ir subjektyviai. To pavyzdys, anot jo, gali būti kai kurios ten parašytos frazės. Pavyzdžiui, V. Gapšiui užkliuvo prokuroro rašytame kaltinamajame akte paminėta frazė „klausydamas V. Gapšio R. Kurlianskis pritariamai krenkštė“.
„Mes bandėme aiškintis, ką reiškia pritariamai krenkšti ar nepritariamai krenkšti. Manau, to neturėtų būti, nes tai ateityje gali sukelti nereikalingus netikslumus, kurie yra išprovokuoti jau kaltinamajame akte“, – kalbėjo kaltinamasis.
Pasak jo, taip pat neaišku, kodėl prokuroras vienas frazes kaltinamajame akte paryškino, kitas paliko parašytas įprastu šriftu.
Atnaujinta 9.50 val. – Prašo švelninti sąlygas
G. Steponavičiaus advokatas paprašė teismo bylą nagrinėti „kompaktiškai“ atskiruose posėdžiuose.
Panašų pageidavimą pateikė ir Š. Gustainio advokatas Linas Kuprusevičius. Jis teigė, kad jo kaltinamajame akte yra virš 400 puslapių, o apie kaltinimus jo ginamajam rašoma tik 20-yje jų. Dėl šios priežasties jis sakė nemanantis, kad Š. Gustainiui yra racionalu dalyvauti visuose teismo posėdžiuose.
Taip pat L. Kuprusevičius teismo paprašė Š. Gustainiui skirti švelnesnes kardomasias priemones. Popiet teismas paskelbė, kad Š. Gustainiui galima sušvelninti kardomąją priemonę – nuo šiol registruotis policijoje jis turės kiekvieno mėnesio pirmą pirmadienį. Iki penktadienio jam buvo taikoma kardomoji priemonė rašytinis pasižadėjimas neišvykti.
Atnaujinta 10.15 val. – Laucius nemato pagrindo grąžinti bylą prokuratūrai
Po trumpos pertraukos į prašymus grąžinti bylą atgal į prokuratūrą atsakė prokuroras J. Laucius. „Išdėstyti argumentai neturėtų būti laikytini pagrįstais“, – teigė jis.
Jis taip pat paprieštaravo, kad kaltinamiesiems buvo leista susipažinti su kaltinimais. Anot prokuroro, susipažinę kaltinamieji pasirašė, kad kaltinimus suprato ir gavo.
Kalbėdamas apie E. Masiulį ginančio M. Bliuvo teiginius apie BK straipsnių taikymą atgaline data, prokuroras paminėjo, kad praktika teikti įtarimus dėl kyšio paėmimo už išskirtines sąlygas ar palankumą buvo dar 2010, nesvarbu, kad ši formuluote buvo įtraukta tik 2017-aisiais.
J. Laucius taip pat siūlė netenkinti ir E. Masiulio advokato prašymo išvykti, nes laikotarpiu, kada kaltinamasis planuoja išvykti, planuojami teismo posėdžiai. Taip pat prokuroras neigiamai žiūrėjo į Š. Gustainio ir G. Steponavičiaus norus nedalyvauti teismo posėdžiuose.
„Manau, kad tokioje ankstyvoje stadijoje apie tai spręsti dar anksti“, – sakė J. Laucius.
Atnaujinta 11.10 val. – Teismas griauna kaltinamųjų viltis
Po pertraukos teisėjų kolegija paskelbė atsaką į proceso dalyvių advokatų prašymus bylą grąžinti atgal į prokuratūrą patikslinimui. „Teisėjų kolegija nutarė, kad nėra pagrindo grąžinti bylą patikslinimui“, – vertiktą paskelbė teisėjai.
Atnaujinta 11.25 val. – Paprašė pratęsti pinigų areštą
Kiek vėliu prokuroras J. Laucius teismo paprašė pratęsti pinigų, rastų kratos pas E. Masiulį metu, areštą. Tai – daugiau nei 240 eurų.
E. Masiulio advokatas M. Bliuvas su šiuo prašymu nesutiko. Jis teigė, kad kratos metu paimti ne tik ginamojo, bet ir jo žmonos pinigai. Pasak jo, E. Masiulio šeima galėjo teisėtai įgyti dalį pinigų, kurie buvo paimti kratos metu.
Pats E. Masiulis pridėjo, kad kratos metu pinigai buvo paimti net iš jo piniginės. Anot jo, prokuroras pateikia savo subjektyvią versiją, iš kur atsirado pinigai.
Popiet teismas paskelbė, kad turto areštas pratęstas – E. Masiuliui pinigai nebus grąžinti.
11.45 val. teismas išėjo į pasitarimų kambarį. Sprendimas dėl kardomųjų priemonių švelninimo, leidimų išvykti bus skelbiamas 14.30 val.
Posėdžio pabaigoje taip pat buvo sudarytas ir tolimesnių posėdžių tvarkaraštis. Kadangi vasarą teismas išeina atostogauti, kitas posėdis vyks tik rugpjūčio 21 dieną. Vėliau – rugpjūčio 27, 30 dienomis. Grafikas suplanuotas iki pat naujųjų metų. Nuo rugpjūčio galo iki 2019-ųjų suplanuota apie 15 teismo posėdžių.
Korupcijos bylą sudaro net 108 tomai, o tai yra realiai daugiau kaip 21 tūkst. dokumentinių lapų. Prie bylos yra pridėta daugybė pareigūnų slapta užfiksuotų pokalbių vykdant ne tik sekimą, bet ir klausantis pasikalbėjimų telefonu. Tyrimo metu buvo apklausta apie 150 žmonių, iš kurių – daugiau kaip 50 praėjusios ir šios kadencijos Seimo narių, keletas ministrų ir europarlamentarų. Iš viso tyrimo metu įvyko daugiau kaip 200 apklausų, atlikta 30 kratų, gauta daugiau kaip 50 įvairių specialistų išvadų, dar tiek pat patikrinta elektroninių prietaisų ir laikmenų.
Prieš 2016 m. rudenį vykstančius Seimo rinkimus „MG Baltic“ buvo nusitaikęs į keturias partijas – ne tik baudžiamojon atsakomybėn patrauktus liberalus bei darbiečius, bet ir socialdemokratus bei konservatorius. Apie tai viename pokalbyje, kurį slapta užfiksavo pareigūnai, koncerno viceprezidentas R. Kurlianskis užsiminė Lietuvos sveikatos mokslų universiteto rektoriui.
Sudėtingo tyrimo metu buvo išaiškinti korupcijos faktai, kurie rodo, jog verslo atstovai per parlamentarus siekė paveikti aukščiausius valstybės politikus.
„Vis tik pavyko išaiškinti ir atskleisti ne tik baudžiamąja, bet ir bendrąja politine prasme tokius faktus, kurie liečia politinę korupciją ne kažkokiu pavieniu atveju, o būtent kalbame apie sisteminę korupciją, savo tinklu apraizgančią politinius veikėjus, taip pat metančius šešėlį ant kitų asmenų, kurie šioje byloje nėra nei įtariamieji, nei gavę kitą statusą, bet byloje nuskamba jų pavardės ar pareigos, – yra sakęs STT Vilniaus valdybos Ikiteisminio tyrimo skyriaus viršininkas Ramūnas Lukošius. – Tai byla, kuri parodo, kad verslo atstovai, siekdami sau palankių sprendimų tiek esamuoju laiku, tiek ateityje dėjo visas įmanomas pastangas per savo atstovą, kad būtų papirkti politikai, kad būtų daroma įtaka jų sprendimams ir žmonės, kurie priima sprendimus aukščiausiu lygmeniu. Svarbiausia, kad šis mechanizmas neliko latentinis – jis iškilo viešumon ir mes turėjome galimybę jį atskleisti.“
Pasak jo, politikams mokamų kyšių sumos buvo ganėtinai įspūdingos, tačiau esą ne tame esmė.
„O esmė pačiame veiklos mechanizme ir jos sistematiškume – nebijant tiesioginių prieigų prie politikos, politinių veikėjų ir kitų aukštų pareigūnų, valdžios atstovų, kurie priiminėja ir gali priimti, inicijuoti sprendimus, kalbėtis su jais, reikalauti, prašyti, tartis tam tikrų palankių sprendimų“, – sakė STT Vilniaus valdybos skyriaus vadovas.
Pareigūno teigimu, kyšių ėmimu kaltinami politikai su verslininku R. Kurlianskiu palaikė itin artimus santykius ir jie buvo įsipareigoję spręsti bet kokius jo prašymus ateityje, taip pat žadėjo „dirbti kartu“.
Tyrimo metu nustatyta, kad kyšiai politikams buvo mokami ne tik už palankių sprendimų priėmimą Seime, bet bandymą įtakoti tuometę Seimo pirmininkę Loretą Graužinienę, žemės ūkio ministrę Virginiją Baltraitienę bei kitus, be to, R. Kurlianskiui rūpėjo, kad savo pareigose išliktų ilgametis „Lietuvos geležinkelių“ vadovas.
R. Kurlianskis kaltinamas tuo, kad būdamas koncerno viceprezidentu ir valdybos nariu, dėl užimamų pareigų turėjęs teisę veikti ir veikęs koncerno vardu, nuo 2015 m. liepos mėn. iki 2016 m. gegužės 10 dienos, įtariama, papirkinėdamas minėtus politikus ir prekiaudamas poveikiu, galimai siekė koncernui naudingų politinių sprendimų priėmimo.
Kaltinimuose nurodyta, kad tuo laikotarpiu R. Kurlianskis daugkartiniuose susitikimuose su politikais siūlė, žadėjo, susitarė duoti ir davė kyšius už teisėtą ar neteisėtą jų veikimą koncerno naudai.
Bylos duomenis, 2015 m. liepą už pageidaujamą neteisėtą veikimą vykdant įgaliojimus, iš koncerno žiniasklaidos įmonei priklausiusios sąskaitos į Seimo nario Š. Gustainio įsteigtos su Liberalų sąjūdžiu susijusios viešosios įstaigos sąskaitą buvo pervestas 8 tūkst. 700 eurų kyšis, užmaskuotas kaip parama viešajai įstaigai.
2015 m. spalį R. Kurlianskis, susitikęs su Š. Gustainiu, pastarajam perdavė koncernui naudingos Vartojimo kredito įstatymo projekto pataisos tekstą, o tuometis Seimo narys, vykdydamas verslininko prašymą, netrukus Seime kaip savo registravo pasiūlymus dėl Vartojimo kredito įstatymo projekto ir balsavo už šio teisės akto projekto priėmimą.
Prokurorų kaltinime nurodyta, kad kaip kyšis gauti pinigai buvo panaudoti nuo 2016 m. sausio 16 d. iki balandžio 24 d. vykusių Liberalų sąjūdžio narių mokymų „Ready to win“ dalies išlaidų padengimui.
VRK nustatė, kad šie Seimo nario Š. Gustainio inicijuoti, koordinuoti, organizuoti ir iš jo įsteigtos viešosios įstaigos lėšų apmokėti mokymai buvo skirti užtikrinti Liberalų sąjūdžio partijos kandidatų sėkmingą dalyvavimą 2016 m. Seimo rinkimų politinėje kampanijoje. VRK šias išlaidas pripažino Liberalų sąjūdžio 2016 m. Seimo rinkimų politinės kampanijos išlaidomis ir konstatavo, kad partija šiurkščiai pažeidė Politinių kampanijų finansavimo ir finansavimo kontrolės įstatymą. Dėl šio šiurkštaus politinės kampanijos finansavimo pažeidimo VRK vieną pusmetį nusprendė neskirti Liberalų sąjūdžiui valstybės biudžeto asignavimų – 394 tūkst. 880 Eur.
Po korupcijos skandalo iš Seimo pasitraukęs Š. Gustainis kaltinamas kyšininkavimu.
Didžiausias kyšis buvo skirtas naujos kartos politikui Ikiteisminio tyrimo metu pareigūnai nustatė, kad buvusiam Liberalų Sąjūdžio pirmininkui E. Masiuliui garsusis 106 tūkst. 200 Eur kyšis buvo paduotas kartu su koncerno gaminamos degtinės suvenyrine dėžute grynaisiais buvo perduotas už galimai koncernui naudingų sprendimų priėmimą Seime svarstant ir priimant Vartojimo kredito įstatymo projektą, taip pat Seimo nutarimą dėl 169 mln. 300 tūkst. Eur viešojo ir privataus sektorių partnerystės projekto „Kelias Vilnius – Utena“, už pasiūlymą dėl Atsiskaitymų grynaisiais pinigais ribojimo įstatymo projekto pakeitimo, už išėmimą iš Vilniaus savivaldybės tarybos darbotvarkės svarstymą sprendimo „Dėl pritarimo rezoliucijai dėl paminklo Jonui Basanavičiui“, taip pat už išimtinę padėtį ir palankumą ateityje Seime priimant kitus koncernui naudingus politinius sprendimus.
Be to, pinigai naujos kartos politikui, kuriam buvo žadamas net premjero postas, buvo skirti ir už tai, kad, jis, pasinaudodamas savo įtaka, paveiktų ir kitus Liberalų sąjūdžio frakcijos 2012–2016 m. kadencijos Seime narius priimti sprendimus koncerno „MG Baltic“ naudai.
Kaip nurodyta kaltinimuose, R. Kurlianskis kyšį E. Masiuliui davė ir nematerialios, neturinčios ekonominės vertės rinkoje forma.
„R. Kurlianskis, būdamas koncernui pavaldžių žiniasklaidos priemonių valdybos pirmininku, organizavo buvusio Liberalų sąjūdžio pirmininko pasisakymus koncernui priklausančių televizijų laidose, kuriose, didinant šios politinės partijos ir jos pirmininko autoritetą, buvo palankiai nušviesta E. Masiulio ir jo vadovaujamos partijos veikla“, – nurodė prokurorai.
E. Masiulis taip pat kaltinamas dėl nepagrįsto praturtėjimo, nes jis negali pagrįsti savo turimų pinigų.
Kaltintojai teigia, kad taip pat E. Masiulio prašymu, R. Kurlianskis 2015 m. lapkritį buvo susitikęs su tuomečiu Liberalų Sąjūdžio pirmininko pirmuoju pavaduotoju, dabartiniu Europos Parlamento nariu Antanu Guoga, ir panaudojo savo, kaip žiniasklaidos priemones kontroliuojančio vadovo įtaką bei pareikalavo jo atsisakyti E. Masiuliui nepalankaus, galinčio padaryti politinės žalos politinio sprendimo – Liberalų sąjūdžio partijoje kurti partijos politinę įtaką ir galimybę laimėti 2016 m. rinkimus į 2016-2020 m. kadencijos Seimą galėjusią sumenkinti „Klestinčios Lietuvos“ frakciją.
Kaltinimuose nurodyta, jog šis kyšis V. Gapšiui buvo perduotas už pažadą paveikti tuometinę Seimo pirmininkę L. Graužinienę, Seimo Biudžeto ir finansų komiteto narius, o taip pat Darbo partijos frakcijos Seime narius, kad šie pateiktų bei balsuotų už koncernui naudingus politinius sprendimus Seimo Biudžeto ir finansų komitete ir plenariniuose Seimo posėdžiuose bei priimtų kitus koncernui naudingus politinius sprendimus.
Tuos, už kuriuos jau buvo sumokėta E. Masiuliui: svarstant ir priimant Vartojimo kredito įstatymo projektą, svarstant ir priimant Pelno mokesčio įstatymo projektą; taip pat už įtaką Darbo partijos frakcijos Seime nariams priimant Seimo nutarimą dėl daugiau kaip 169 mln. Eur viešojo ir privataus sektorių partnerystės projekto „Kelias Vilnius – Utena“.
Kaltinimuose taip pat nurodyta, jog šie kyšiai V. Gapšiui taip pat buvo perduoti ir už pažadą paveikti tuometinę žemės ūkio ministrę V. Baltraitienę, jog būtų priimti koncernui priklausančioms žiniasklaidos priemonėms finansiškai palankūs sprendimai, skirstant Žemės ūkio ministerijos ir Nacionalinės mokėjimo agentūros įgyvendinamų projektų viešinimo bei visuomenės informavimo kampanijų 2016 metų biudžetus.
Pinigai duoti ir už pažadą paveikti V. Baltraitienę, kuri turėjo duoti nurodymą Nacionalinės žemės tarnybos tarnautojams sudaryti valstybinės žemės nuomos sutartį su koncerno valdoma bendrove dėl Vilniuje, Tujų g. esančio valstybinės žemės sklypo dalies ilgalaikės nuomos.
Be to, anot prokurorų, už kyšį V. Gapšys žadėjo paveikti ir Seimo sveikatos komiteto pirmininkę Dangutę Mikutienę dėl R. Kurlianskio nurodyto kandidato skyrimo į Nacionalinės sveikatos tarybos pirmininko pareigas.
G. Steponavičius nebuvo kuklus: pinigų paprašė pats
Kaltinimai piktnaudžiavimu yra pareikšti ir šiuo metu Seimo nariu esančiam G. Steponavičiui, kuris prieš rinkimus buvo nuslėpęs, kad politinės korupcijos byloje yra specialusis liudytojas. Kaltinamajame akte nurodyta, kad 2012-2016 m. kadencijos Lietuvos Respublikos Seimo narys, tuometinis parlamentinės politinės partijos Liberalų sąjūdis pirmininko pavaduotojas ir šios politinės partijos Seime frakcijos seniūno pavaduotojas G. Steponavičius, piktnaudžiaudamas tarnyba, koncerno atstovo R. Kurlianskio prašė pinigų savo vardo atstovaujamai viešajai įstaigai – paramos fondui bei kandidato į 2016-2020 m. kadencijos Seimo narius rinkiminei kampanijai.
Bylos duomenys patvirtina, kad dalis iš G. Steponavičiaus prašytos 20 tūkst. Eur sumos – 15 tūkst. Eur iš R. Kurlianskiui pavaldžios koncernui žiniasklaidos įmonės sąskaitos buvo pervesta G. Steponavičiaus atstovaujamai viešajai įstaigai bei jo vardo paramos fondui.
Dalis šių lėšų buvo panaudotos Liberalų sąjūdžio renginiams.
VRK sprendimu, šios išlaidos pripažintos Liberalų sąjūdžio 2016 m. Seimo rinkimų politinės kampanijos išlaidomis bei Liberalų sąjūdžio padarytu šiurkščiu Politinių kampanijų finansavimo ir finansavimo kontrolės įstatymo pažeidimu.
Daugiau apie „MG Baltic“ korupcijos bylą, joje surinktus įrodymus ir pareigūnų slapta užfiksuotus pokalbius skaitykite DELFI susijusiuose straipsniuose.
Praėjusioje Seimo kadencijoje vos dešimt frakcijos narių turėjęs Liberalų Sąjūdis planavo tapti stipria politine jėga, kuriai tiesiogiai „dirigavo“ koncerno „MG Baltic“ prezidentas Darius Juozas Mockus ir Raimondas Kurlianskis. Toks vaizdas ryškėja iš teisėsaugos surinktų ir teismui perduotų duomenų politinės korupcijos byloje – kai partijos lyderis Eligijus Masiulis sulaukė konkurencijos, tarp koncerno vadovų kilo didžiulė sumaištis.
Mirė žinomas Lietuvos civilinių bylų advokatas Kęstutis Lipeika, skelbia Lietuvos advokatūra.
K. Lipeika vadovavo Lietuvos advokatūrai 1978–1999 metais. K. Lipeika taip pat buvo Advokato garbės ženklo kavalierius, šiemet paminėjęs 45-erių profesinio kelio metų sukaktį.
„Lietuvos advokatų bendruomenės atmintyje K. Lipeika išliks kaip teisingumo ir atsidavimo advokato profesijai pavyzdys“, – sako I. Vėgėlė.
K. Lipeika gimė Joniškyje, 1958–1963 metais studijavo Vilniaus universiteto Teisės fakultete, įgijo teisininko kvalifikaciją.
Nuo 1963-ųjų iki 1965-ųjų dirbo Lietuvos Aukščiausiojo Teismo Civilinių bylų kolegijos konsultantu, nuo 1965-ųjų iki 1968-ųjų – Vilniaus miesto Tarybų rajono liaudies teismo teisėju.
Nuo 1975 metų jis buvo Advokatų kolegijos prezidiumo narys, įvairių komisijų bei darbo grupių narys, pirmininkas.
Beveik porą metų tirta didžioji politinės korupcijos byla atskleidžia ne tik tai, kaip pastaraisiais metais Seime buvo parduodami įstatymai, bet ir pažvelgia į gerokai seniau politinėje padangėje vykusius procesus – dėl kyšio paėmimo teisiamas buvęs Liberalų Sąjūdžio lyderis Eligijus Masiulis vieno pokalbio su koncerno „MG Baltic“ vadovais metu prabilo apie Seimo rūmuose nešiotą lagaminą, kuris esą buvo prigrūstas pinigų.
Versle sėkmė šypsosis tik tuomet, jeigu palaikysi santykius su politikais. Tokia taisykle vadovavęsis koncerno „MG Baltic“ viceprezidentas Raimondas Kurlianskis mėgdavo pasigirti savo įtaka, tačiau vis dėlto ne viską, ko siekė, Seime jam pavyko gauti. Ir už tai jis turėjo skaudžiai sumokėti.
Prieš dvejus metus visą Lietuvą sudrebinusi ir iki šiol aistras kaitinanti didžioji politinės korupcijos byla – vėl ant teisėjų stalo: penktadienio popietę Vilniaus apygardos teismas vėl tęsė itin didelio rezonanso sukėlusį procesą.
Koncernas „MG Baltic“ siekia nušalinti teismą dėl prezidentės Dalios Grybauskaitės viešų pasisakymų apie galimą Eligijaus Masiulio kaltumą bei dėl Seimo Nacionalinio saugumo ir gynybos komiteto priimto sprendimo.
Ant teisėjų stalo – vos keli baudžiamosios bylos tomai: kolegija kol kas nepradėjo baudžiamojo proceso iš esmės, nes visų pirma nutarėi susipažinti su kaltinamaisiais, nustatyti jų asmenybes bei išgirsti, ar neturi kokių nors prašymų prieš pradedant teisminį procesą.
Atsakomybėn patraukti ir juridiniai asmenys – Liberalų Sąjūdis, Darbo partija bei koncernas „MG Baltic“, kuriems gresia ne tik įspūdingo dydžio piniginės baudos, bet ir likvidavimas.
Prieš posėdį kaltinamuosius prie teismo pasitiko iš Klaipėdos atvykę piketuotojai, kurie piktinosi, kad dėl G. Steponavičiaus nepasirodymo ketvirtadienio teisme valstybė patyrė didelius nuostolius. Jie taip pat abejojo, ar korupcijos byloje bus įvykdytas teisingumas. „Teisingumas Lietuvoje – tai miražas dykumoje“, – buvo rašoma viename plakate.
Tuo metu lygiai 13 val. į teismą atvykęs G. Steponavičius tikino, kad nesiekia vilkinti teismo proceso. „Neturiu jokių intencijų procesą vilkinti, mano ankstesni įsipareigojimai buvo pakankamai rimti, nemaniau, kad mano nedalyvavimas gali sutrykdyti procesą“, – sakė G. Steponavičius. Jis pažymėjo, kad, jeigu būtų žinojęs, jog dėl jo posėdis bus atidėtas, būtų atšaukęs komandiruotę, o esą informaciją apie tai, kad nedalyvaus teisme, buvo seniai pateikęs, nors iš tiesų tik ketvirtadienio posėdžio metu juos teisėjui perdavė politiko advokatas.
Panoro nušalinti ir teismą, ir prokurorą
Teismą panoro nušalinti ir „MG Baltic“ koncernas, o Darbo partija ir Liberalų Sąjūdis neturėjo pretenzijų.
Nušalinimus pateikę kaltinamieji nenurodė savo argumentų ir pažymėjo, kad juos išsakys advokatai.
Be to, jis nurodė, kad prokuroras neleido nusikopijuoti Valstybinės mokesčių inspekcijos (VMI) specialisto išvados dėl E. Masiulio ir jo žmonos ūkinės-finansinės veiklos tyrimo, kuri yra surašyta daugiau kaip 200 puslapių. „Taip buvo suvaržyta mano ginamojo teisė į gynybą“, – M. Bliuvo teigimu, prokuroras yra nusistatęs prieš E. Masiulį ir dėl to, kad atsisakė atlikti naują mokestinį tyrimą.
„Prokuroras atsisakė atlikti papildomus veiksmus jau pasibaigus ikiteisminiam tyrimui“, – sakė advokatas. Jis pažymėjo, kad prokuroras taip pat nepanoro atlikti papildomos vaizdo įrašo, kuriame užfiksuoti E. Masiulio automobilyje rasti iš R. Kurlianskio pinigai, apžiūros – esą byloje net neužsimenama, jog tarp politiko lagamine esančių dokumentų yra E. Masiulio ir R. Kurlianskio susitarimas dėl 90 tūkst. Eur paskolos suteikimo.
„Lagamine tarp kitų dokumentų buvo R. Kurlianskio ir E. Masiulio susitarimas dėl paskolos suteikimo“, – kalbėdamas apie prokuroro šališkumą teigė M. Bliuvas.
„Šis prokuroras bylos metu nebus nešališkas, todėl J. Lauciaus dalyvavimas šia procese yra nesuderinamas su E. Masiulio teise į tinkamą šališką ir sąžiningą procesą“, – kalbėjo buvusio Liberalų Sąjūdžio pirmininko advokatas.
Anot L. Kuprusevičiaus, konservatoriams net nebuvo suteiktas specialaus liudytojo statusas, nors jų atlikti veiksmai labiau atitinka nusikalstamos veikos požymius nei Š. Gustainio – liberalo įkurtas Taikomosios politikos institutas paramą buvo gavęs gerokai anksčiau nei jis gavo R. Kurlianskio prašymus Seime įregistruoti su vartojimo kreditais susijusio įstatymo pataisas.
Taip pat advokatui užkliuvo prezidentės duotas interviu DELFI, kur ji kalbėdama apie „paskolas dėžutėse“ taip pat pakėlė rankas ir parodė kabutes.
„Tokie judesiai suprantami kaip ironija“, – sakė L. Belevičius.
Pasak jo, akivaizdu, kad prezidentė kalbėjo apie konkretų epizodą ir tiesiogiai nurodė, kad jo pozicija turi būti vertinama kritiškai, taip pat esą prezidentė pasakė, kokio nuosprendžio tikisi E. Masiulio byloje.
Be to, L. Belevičiui užkliuvo ir Seime atliktas Nacionalinio ir gynybos komiteto (NSGK) tyrimas, kurio metu Valstybės saugumo departamentas taip pat esą buvo išsakė išankstinę nuomonę apie koncerną. Be to, nurodyta, kad juridinis asmuo yra organizuota nusikalstama grupuotė.
Advokato teigimu, toks Seimo vardu paskelbtas dokumentas visuomenei leidžia susidaryti įspūdį, kad buvo padaryti nusikaltimai, kenkia valstybei, tuo paveikiamas ir bylą nagrinėjantis teismas.
Koncerno advokatas sakė, kad išankstinę nuomonę išsakė Vytautas Bakas, Gabrielius Landsbergis, Rasa Juknevičienė, Remigijus Šimašius, Naglis Puteikis ir kiti.
„Ypatingas dėmesys žiniasklaidoje buvo skirtas D. Grybauskaitės ir V. Bako pasisakymams“, – nurodė koncerno advokatas, pabrėžęs, jog Seimo NSGK priimtu sprendimu buvo jau nustatyta, kad koncernas padarė nusikaltimus ir reikia kuo greičiau priimti apkaltinamąjį nuosprendį.
„Jų karjera tiesiogiai priklausys nuo prezidentės ir Seimo sprendimų“, – sakė L. Belevičius, pažymėjęs, jog nėra garantijų, kad siekdami karjeros teisėjų kolegijos nariai nebus priklausomi nuo aukščiausių valstybės vadovų.
Advokatas prašo bylą perduoti nagrinėti kitai teisėjų kolegijai.
Tuo metu advokatas G. Danėlius, kalbėdamas apie galimą prokuroro šališkumą, pažymėjo, jog jis ikiteisminio tyrimo metu esą atliko neteisėtus veiksmus prieš koncerno teisininką Romaną Raulynaitį.
„Labai svarbu yra tai, kad prokuroras turėtų išvengti bet kokių įtakų ir turėtų būti objektyviu, o mano turima informacija leidžia manyti, kad užvakar apie 10.40 lankėsi Prezidentūroje, o tokie dalykai ir situacija leidžia kelti klausimus, kaip tai yra traktuojama, su kuo jis susitiko ir apie ką buvo kalbama“, – sakė E. Masiulis.
Buvęs politikas aiškino, kad šią informaciją jam perdavė vienas asmuo, tačiau savo šaltinio nepanoro įvardyti.
S. Slapšinskas taip pat kalbėjo apie D. Grybauskaitę, kuri esą net vertino byloje esančius įrodymus.
„Jeigu teisėjų kolegija padarytų tokias išvadas, kokias padarė prezidentė, iškiltų klausimų apie taikomus standartus – kad nekiltų abejonių teismo šališkumu, manau, yra pagrindas kolegai nusišalinti, juo labiau, kad visi teisėjai neseniai buvo paskirti prezidentės, kuri jau pateikė savo vertinimus ir pasakė, kas yra kaltas ir nekaltas“, – kalbėjo S. Slapšinskas.
R. Kurlianskio advokatas mano, kad būtina nušalinti ir prokurorą J. Laucių, nes jis esą asmeniškai buvo suinteresuotas baudžiamosios bylos baigtimi – gynėjas net pareiškė, jog prokuroras galėjo piktnaudžiauti savo pareigomis.
„Manau, kad yra pažeista prokuroro psichologinė pusiausvyra, be to, jis įrodymus vertins per suinteresuotumo prizmę“, – sakė anksčiau ilgą laiką Generalinėje prokuratūroje dirbęs S. Slapšinskas, pabrėžęs, kad tyrimo metu prokuroras J. Laucius esą ne kartą peržengė „profesinio padorumo ribas“.
R. Kurlianskio advokatas taip pat pabrėžė, kad ikiteisminio tyrimo pradžioje „žurnalistas R. Kurlianskis“ buvo kaltinamas ir dėl disponavimo valstybės paslaptį sudarančia informacija, kai per kratą jo namuose buvo rasta VSD pažyma. Vėliau tyrimas buvo nutrauktas, nes paaiškėjo, jog šis dokumentas yra išgalvotas ir apskritai neegzistavo.
Prokuroras kalbėjo ir apie prezidentės laiškus
Anot jo, niekas neprivalo reaguoti į politikų pasisakymus, o tik teismo pasakyti žodžiai yra privalomi vykdyti visiems asmenims, nepriklausomai nuo jų pareigų.
„Tai, ką išgirdau, manau, yra nepagrįsta ir neturėtų būti tenkinama“, – pabrėžė Vilniaus apygardos prokuratūros vyriausiasis prokuroras.
Valstybinis kaltintojas, kalbėdamas apie E. Masiulio elektroninius laiškus su prezidente D. Grybauskaite, pabrėžė, kad teismui buvo perduota svarbi informacija, susijusi su pateiktais kaltinimais. „Jokia medžiaga iš baudžiamosios bylos medžiagos nebuvo išimta ir viskas yra perduota teismui“, – sakė jis.
J. Laucius kategoriškai paneigė E. Masiulio žodžius, kad lankėsi Prezidentūroje: „Nei užvakar, jau 16 m. nesu ten buvęs. Konstitucijoje yra numatyta, kad prokuroras yra nepriklausomas, aš šią konstitucinę vertybę nuoširdžiai saugau.“
Prokuroras mano, kad kaltinamieji jį siekia nušalinti tik dėl to, jog jis puikiai žino šią bylą ir jiems yra nepalankus ir turi konkrečią viziją, kaip turi vykti baudžiamasis procesas.
Išklausęs prokuroro teismas nutarė posėdį atidėti – kitą penktadienį paskelbs, ar prašymai dėl nušalinimų yra pagrįsti.
Ponai ginasi, sako Laucius. Ateitis parodys, atkerta Masiulis
Vėliau, teismo posėdžiui pasibaigus, prokuroras žurnalistams stebėjosi E. Masiulio paskleista informacija, kad jis esą trečiadienį lankėsi Prezidentūroje. „Jūs juokaujate, neturiu aš jokių reikalų Prezidentūroje – šiame pastate esu nebuvęs šešiolika metų, – sakė J. Laucius. – Ką aš galiu komentuoti? Čia kaip sapną komentuoti, bet ar verta – jums turėtų užtekti pasakymo, kad nevaikštau į tokias įstaigas. (...) Žinote, aš pasakysiu savo nuomonę: ponai ginasi, galbūt nelabai kultūringai ir ne visai elegantiškai, bet yra kaip yra.“
Valstybinis kaltintojas sakė, kad jeigu teismas pripažintų, jog jis turi būti nušalintas nuo bylos, nekiltų problemų – į teismą ateitų kitas.
„Visi kaltinamųjų argumentai yra susiję ne su mano asmenybiniais dalykais, ne su mano kitomi aplinkybėmis, kurios sudarytų pagrindą nušalinti, o su mano teisėta kaip prokuroro procesine veikla, sąžiningai, pabrėžiu, laikantis įstatymų, gerbiant visų laisves ir teises, vykdant baudžiamąjį persekiojimą ir siekiant, mano įsitikinimu, kad asmenys, kurie yra galimai padarę vienokį ar kitokį nusikaltimą, dėl kurių yra kaltinami šioje byloje, būtų vienaip ar kitaip teisiami“, – sakė J. Laucius, pabrėžęs, kad bandymai nušalinti prokurorą yra viena iš sudedamųjų teisės į gynybą dalių.
Prokuroro žodžius, kad jau šešiolika metų nesilankė Prezidentūroje, išgirdęs kyšio paėmimu kaltinamas E. Masiulis ir toliau laikėsi savo pozicijos: „Manau, netolima ateitis parodys, kas čia šioje vietoje iš mūsų yra teisus ir jūs turėsite progą sužinoti. Aš pasakiau viską, ką norėjau pasakyti – dar kartą noriu pasakyti, kad nesusivaideno, viskas yra tvarkoj, yra prokuroro, matyt, sąžinės reikalas, kaip jam atsakinėti, bet labai netolimoje ateityje taps aišku.“
Paklaustas, ar pateiks vaizdo įrašą ar Vadovybės apsaugos departamento užfiksuotus duomenis apie J. Lauciaus apsilankymą, E. Masiulis sakė: „Tai kad kažkaip Prezidentūroje viskas dingsta pastaruoju metu – laiškai dingo, vaizdai gali dingti. O kalbant apie laiškus, jų byloje nėra ir šiandieną prokuroras melavo – mums per apklausas nebuvo pateikti jokie laišką, dar kartą noriu patvirtinti, ką girdėjote, ką sakė mano advokatas M. Bliuvas, vienoje iš apklausų prokuroras tiesiog pažadėjo, kad artimiausioje apklausoje bus aptarinėjami prezidentės ir mano susirašinėjimai.
Po savaitės atvykus į šitą apklausą mes klausėmės Antano Guogos pokalbių, dar kažką tai darėme, jokių prezidentės laiškų nebuvo pateikta. Ir tolimesniuose etapuose jau tų laiškų nebebuvo. Tada, pasibaigus ikiteisminiam tyrimui, mes paprašėme, kad būtų papildyta ikiteisminio tyrimo medžiaga laiškais. Į tai gavome neigiamą atsakymą, pasakant, kad nėra prasmės plėsti tyrimo ir taip toliau, ir tokiu būdu tokie laiškai iki teismo nėra atkeliavę. Jeigu mes kalbame apie sąžiningą ir objektyvų procesą ir tai, kad reikia įvertinti visas aplinkybes, tai negali būti selektyvaus teisingumo – kokios pareigos kieno ten bebūtų, iš esmės reikia, kad prieš teisėjus ant stalo būtų padėta visa medžiaga, kuriose yra minimi šiame tyrime esantys subjektai. Aš tiesiog siekiu, kad šis procesas būtų objektyvus ir prokuroras savo nuožiūra neišiminėtų tai, kas jam atrodo nesvarbu, o galbūt teisėjams tai atrodys svarbu. Svarbu, kad procesas teisme vyktų objektyviai, įvertinant visą buvusią informaciją mano elektroniniuose įrenginiuose, kratų metu paimtuose dokumentuose ir panašiai.“
Korupcijos bylą sudaro net 108 tomai, o tai yra realiai daugiau kaip 21 tūkst. dokumentinių lapų. Prie bylos yra pridėta daugybė pareigūnų slapta užfiksuotų pokalbių vykdant ne tik sekimą, bet ir klausantis pasikalbėjimų telefonu. Tyrimo metu buvo apklausta apie 150 žmonių, iš kurių – daugiau kaip 50 praėjusios ir šios kadencijos Seimo narių, keletas ministrų ir europarlamentarų. Iš viso tyrimo metu įvyko daugiau kaip 200 apklausų, atlikta 30 kratų, gauta daugiau kaip 50 įvairių specialistų išvadų, dar tiek pat patikrinta elektroninių prietaisų ir laikmenų.
Ikiteisminį tyrimą atlikusi Specialiųjų tyrimų tarnyba (STT) ir prokuratūra nustatė, kad prieš porą metų buvę įtakingi politikai buvo pasiryžę vykdyti koncerno „MG Baltic“, kurio veiklą Seimo Nacionalinis saugumo ir gynybos komitetas įvardijo kaip keliančią grėsmę valstybės interesams, sąrangai ir nacionaliniam saugumui, vadovų nurodymus.
Prieš 2016 m. rudenį vykstančius Seimo rinkimus „MG Baltic“ buvo nusitaikęs į keturias partijas – ne tik baudžiamojon atsakomybėn patrauktus liberalus bei darbiečius, bet ir socialdemokratus bei konservatorius. Apie tai viename pokalbyje, kurį slapta užfiksavo pareigūnai, koncerno viceprezidentas R. Kurlianskis užsiminė Lietuvos sveikatos mokslų universiteto rektoriui.
Sudėtingo tyrimo metu buvo išaiškinti korupcijos faktai, kurie rodo, jog verslo atstovai per parlamentarus siekė paveikti aukščiausius valstybės politikus.
„Vis tik pavyko išaiškinti ir atskleisti ne tik baudžiamąja, bet ir bendrąja politine prasme tokius faktus, kurie liečia politinę korupciją ne kažkokiu pavieniu atveju, o būtent kalbame apie sisteminę korupciją, savo tinklu apraizgančią politinius veikėjus, taip pat metančius šešėlį ant kitų asmenų, kurie šioje byloje nėra nei įtariamieji, nei gavę kitą statusą, bet byloje nuskamba jų pavardės ar pareigos, – yra sakęs STT Vilniaus valdybos Ikiteisminio tyrimo skyriaus viršininkas Ramūnas Lukošius. – Tai byla, kuri parodo, kad verslo atstovai, siekdami sau palankių sprendimų tiek esamuoju laiku, tiek ateityje dėjo visas įmanomas pastangas per savo atstovą, kad būtų papirkti politikai, kad būtų daroma įtaka jų sprendimams ir žmonės, kurie priima sprendimus aukščiausiu lygmeniu. Svarbiausia, kad šis mechanizmas neliko latentinis – jis iškilo viešumon ir mes turėjome galimybę jį atskleisti.“
Pasak jo, politikams mokamų kyšių sumos buvo ganėtinai įspūdingos, tačiau esą ne tame esmė.
„O esmė pačiame veiklos mechanizme ir jos sistematiškume – nebijant tiesioginių prieigų prie politikos, politinių veikėjų ir kitų aukštų pareigūnų, valdžios atstovų, kurie priiminėja ir gali priimti, inicijuoti sprendimus, kalbėtis su jais, reikalauti, prašyti, tartis tam tikrų palankių sprendimų“, – sakė STT Vilniaus valdybos skyriaus vadovas.
Pareigūno teigimu, kyšių ėmimu kaltinami politikai su verslininku R. Kurlianskiu palaikė itin artimus santykius ir jie buvo įsipareigoję spręsti bet kokius jo prašymus ateityje, taip pat žadėjo „dirbti kartu“.
Tyrimo metu nustatyta, kad kyšiai politikams buvo mokami ne tik už palankių sprendimų priėmimą Seime, bet bandymą įtakoti tuometę Seimo pirmininkę Loretą Graužinienę, žemės ūkio ministrę Virginiją Baltraitienę bei kitus, be to, R. Kurlianskiui rūpėjo, kad savo pareigose išliktų ilgametis „Lietuvos geležinkelių“ vadovas.
R. Kurlianskis kaltinamas dėl 2012-2016 m. kadencijos Seimo narių, politinės partijos Liberalų sąjūdis buvusio pirmininko E. Masiulio, šios partijos valdybos nario Š. Gustainio ir buvusio politinės Darbo partijos pirmojo pavaduotojo V. Gapšio papirkimo ir prekybos poveikiu.
R. Kurlianskis kaltinamas tuo, kad būdamas koncerno viceprezidentu ir valdybos nariu, dėl užimamų pareigų turėjęs teisę veikti ir veikęs koncerno vardu, nuo 2015 m. liepos mėn. iki 2016 m. gegužės 10 dienos, įtariama, papirkinėdamas minėtus politikus ir prekiaudamas poveikiu, galimai siekė koncernui naudingų politinių sprendimų priėmimo.
Kaltinimuose nurodyta, kad tuo laikotarpiu R. Kurlianskis daugkartiniuose susitikimuose su politikais siūlė, žadėjo, susitarė duoti ir davė kyšius už teisėtą ar neteisėtą jų veikimą koncerno naudai.
Bylos duomenis, 2015 m. liepą už pageidaujamą neteisėtą veikimą vykdant įgaliojimus, iš koncerno žiniasklaidos įmonei priklausiusios sąskaitos į Seimo nario Š. Gustainio įsteigtos su Liberalų sąjūdžiu susijusios viešosios įstaigos sąskaitą buvo pervestas 8 tūkst. 700 eurų kyšis, užmaskuotas kaip parama viešajai įstaigai.
2015 m. spalį R. Kurlianskis, susitikęs su Š. Gustainiu, pastarajam perdavė koncernui naudingos Vartojimo kredito įstatymo projekto pataisos tekstą, o tuometis Seimo narys, vykdydamas verslininko prašymą, netrukus Seime kaip savo registravo pasiūlymus dėl Vartojimo kredito įstatymo projekto ir balsavo už šio teisės akto projekto priėmimą.
Prokurorų kaltinime nurodyta, kad kaip kyšis gauti pinigai buvo panaudoti nuo 2016 m. sausio 16 d. iki balandžio 24 d. vykusių Liberalų sąjūdžio narių mokymų „Ready to win“ dalies išlaidų padengimui.
VRK nustatė, kad šie Seimo nario Š. Gustainio inicijuoti, koordinuoti, organizuoti ir iš jo įsteigtos viešosios įstaigos lėšų apmokėti mokymai buvo skirti užtikrinti Liberalų sąjūdžio partijos kandidatų sėkmingą dalyvavimą 2016 m. Seimo rinkimų politinėje kampanijoje. VRK šias išlaidas pripažino Liberalų sąjūdžio 2016 m. Seimo rinkimų politinės kampanijos išlaidomis ir konstatavo, kad partija šiurkščiai pažeidė Politinių kampanijų finansavimo ir finansavimo kontrolės įstatymą. Dėl šio šiurkštaus politinės kampanijos finansavimo pažeidimo VRK vieną pusmetį nusprendė neskirti Liberalų sąjūdžiui valstybės biudžeto asignavimų – 394 tūkst. 880 Eur.
Po korupcijos skandalo iš Seimo pasitraukęs Š. Gustainis kaltinamas kyšininkavimu.
Didžiausias kyšis buvo skirtas naujos kartos politikui Ikiteisminio tyrimo metu pareigūnai nustatė, kad buvusiam Liberalų Sąjūdžio pirmininkui E. Masiuliui garsusis 106 tūkst. 200 Eur kyšis buvo paduotas kartu su koncerno gaminamos degtinės suvenyrine dėžute grynaisiais buvo perduotas už galimai koncernui naudingų sprendimų priėmimą Seime svarstant ir priimant Vartojimo kredito įstatymo projektą, taip pat Seimo nutarimą dėl 169 mln. 300 tūkst. Eur viešojo ir privataus sektorių partnerystės projekto „Kelias Vilnius – Utena“, už pasiūlymą dėl Atsiskaitymų grynaisiais pinigais ribojimo įstatymo projekto pakeitimo, už išėmimą iš Vilniaus savivaldybės tarybos darbotvarkės svarstymą sprendimo „Dėl pritarimo rezoliucijai dėl paminklo Jonui Basanavičiui“, taip pat už išimtinę padėtį ir palankumą ateityje Seime priimant kitus koncernui naudingus politinius sprendimus.
Be to, pinigai naujos kartos politikui, kuriam buvo žadamas net premjero postas, buvo skirti ir už tai, kad, jis, pasinaudodamas savo įtaka, paveiktų ir kitus Liberalų sąjūdžio frakcijos 2012–2016 m. kadencijos Seime narius priimti sprendimus koncerno „MG Baltic“ naudai.
Kaip nurodyta kaltinimuose, R. Kurlianskis kyšį E. Masiuliui davė ir nematerialios, neturinčios ekonominės vertės rinkoje forma.
„R. Kurlianskis, būdamas koncernui pavaldžių žiniasklaidos priemonių valdybos pirmininku, organizavo buvusio Liberalų sąjūdžio pirmininko pasisakymus koncernui priklausančių televizijų laidose, kuriose, didinant šios politinės partijos ir jos pirmininko autoritetą, buvo palankiai nušviesta E. Masiulio ir jo vadovaujamos partijos veikla“, – nurodė prokurorai.
E. Masiulis taip pat kaltinamas dėl nepagrįsto praturtėjimo, nes jis negali pagrįsti savo turimų pinigų.
Kaltintojai teigia, kad taip pat E. Masiulio prašymu, R. Kurlianskis 2015 m. lapkritį buvo susitikęs su tuomečiu Liberalų Sąjūdžio pirmininko pirmuoju pavaduotoju, dabartiniu Europos Parlamento nariu Antanu Guoga, ir panaudojo savo, kaip žiniasklaidos priemones kontroliuojančio vadovo įtaką bei pareikalavo jo atsisakyti E. Masiuliui nepalankaus, galinčio padaryti politinės žalos politinio sprendimo – Liberalų sąjūdžio partijoje kurti partijos politinę įtaką ir galimybę laimėti 2016 m. rinkimus į 2016-2020 m. kadencijos Seimą galėjusią sumenkinti „Klestinčios Lietuvos“ frakciją.
R. Kurlianskis kaltinamas ir dėl 2012-2016 m. kadencijos Seimo nario, politinės partijos Darbo partija pirmininko pirmojo pavaduotojo V. Gapšio papirkimo ir prekybos poveikiu, perduodant jam kyšius, kurių bendra suma 27 100 eurų. Už dalį šios sumos buvo padarytos nuolaidos už per koncernui priklausančias televizijas transliuotą Darbo partijos politinę reklamą, kita dalis lėšų buvo užmaskuota kaip parama viešajai įstaigai.
Kaltinimuose nurodyta, jog šis kyšis V. Gapšiui buvo perduotas už pažadą paveikti tuometinę Seimo pirmininkę L. Graužinienę, Seimo Biudžeto ir finansų komiteto narius, o taip pat Darbo partijos frakcijos Seime narius, kad šie pateiktų bei balsuotų už koncernui naudingus politinius sprendimus Seimo Biudžeto ir finansų komitete ir plenariniuose Seimo posėdžiuose bei priimtų kitus koncernui naudingus politinius sprendimus.
Tuos, už kuriuos jau buvo sumokėta E. Masiuliui: svarstant ir priimant Vartojimo kredito įstatymo projektą, svarstant ir priimant Pelno mokesčio įstatymo projektą; taip pat už įtaką Darbo partijos frakcijos Seime nariams priimant Seimo nutarimą dėl daugiau kaip 169 mln. Eur viešojo ir privataus sektorių partnerystės projekto „Kelias Vilnius – Utena“.
Kaltinimuose taip pat nurodyta, jog šie kyšiai V. Gapšiui taip pat buvo perduoti ir už pažadą paveikti tuometinę žemės ūkio ministrę V. Baltraitienę, jog būtų priimti koncernui priklausančioms žiniasklaidos priemonėms finansiškai palankūs sprendimai, skirstant Žemės ūkio ministerijos ir Nacionalinės mokėjimo agentūros įgyvendinamų projektų viešinimo bei visuomenės informavimo kampanijų 2016 metų biudžetus.
Pinigai duoti ir už pažadą paveikti V. Baltraitienę, kuri turėjo duoti nurodymą Nacionalinės žemės tarnybos tarnautojams sudaryti valstybinės žemės nuomos sutartį su koncerno valdoma bendrove dėl Vilniuje, Tujų g. esančio valstybinės žemės sklypo dalies ilgalaikės nuomos.
Kaltinimuose taip pat teigiama, jog V. Gapšiui šie kyšiai taip pat buvo perduoti už pažadą paveikti sprendimą dėl ilgamečio „Lietuvos geležinkelių“ generalinio direktoriaus palikimo šiose pareigose dar vienai kadencijai, taip pat už pažadą paveikti frakcijos narius nulemiant Ignalinos atominės elektrinės (IAE) skelbiamų viešųjų pirkimų „Labai mažo aktyvumo radioaktyviųjų atliekų atliekyno statyba“ bei „Inžinerinių statinių atkarpų projektavimo, statybos ir prijungimo prie esamos IAE infrastruktūros darbų pirkimas“ rezultatus, palankius koncerno įmonei, o taip pat ir už išimtinę padėtį ir palankumą ateityje Seime priimant kitus koncernui naudingus politinius sprendimus.
Be to, anot prokurorų, už kyšį V. Gapšys žadėjo paveikti ir Seimo sveikatos komiteto pirmininkę Dangutę Mikutienę dėl R. Kurlianskio nurodyto kandidato skyrimo į Nacionalinės sveikatos tarybos pirmininko pareigas.
G. Steponavičius nebuvo kuklus: pinigų paprašė pats
Kaltinimai piktnaudžiavimu yra pareikšti ir šiuo metu Seimo nariu esančiam G. Steponavičiui, kuris prieš rinkimus buvo nuslėpęs, kad politinės korupcijos byloje yra specialusis liudytojas. Kaltinamajame akte nurodyta, kad 2012-2016 m. kadencijos Lietuvos Respublikos Seimo narys, tuometinis parlamentinės politinės partijos Liberalų sąjūdis pirmininko pavaduotojas ir šios politinės partijos Seime frakcijos seniūno pavaduotojas G. Steponavičius, piktnaudžiaudamas tarnyba, koncerno atstovo R. Kurlianskio prašė pinigų savo vardo atstovaujamai viešajai įstaigai – paramos fondui bei kandidato į 2016-2020 m. kadencijos Seimo narius rinkiminei kampanijai.
Bylos duomenys patvirtina, kad dalis iš G. Steponavičiaus prašytos 20 tūkst. Eur sumos – 15 tūkst. Eur iš R. Kurlianskiui pavaldžios koncernui žiniasklaidos įmonės sąskaitos buvo pervesta G. Steponavičiaus atstovaujamai viešajai įstaigai bei jo vardo paramos fondui.
Dalis šių lėšų buvo panaudotos Liberalų sąjūdžio renginiams.
VRK sprendimu, šios išlaidos pripažintos Liberalų sąjūdžio 2016 m. Seimo rinkimų politinės kampanijos išlaidomis bei Liberalų sąjūdžio padarytu šiurkščiu Politinių kampanijų finansavimo ir finansavimo kontrolės įstatymo pažeidimu.
Daugiau apie „MG Baltic“ korupcijos bylą, joje surinktus įrodymus ir pareigūnų slapta užfiksuotus pokalbius skaitykite DELFI susijusiuose straipsniuose.
Didžiausia korupcijos byla Lietuvos istorijoje – jau ant teisėjų stalo: ketvirtadienio rytą Vilniaus apygardos teismas surengė pirmąjį posėdį dėl politikams ir verslininkams pateiktų kaltinimų korupciniais nusikaltimais. Bet jis – ypatingai nesėkmingas.
Itin sudėtingos ir daugybę nusikalstamų veikų apimančios baudžiamosios bylos medžiaga ir kaltinamųjų likimas yra patikėtas trims teisėjams – kolegijai pirmininkauja teisėja Nijolė Žimkienė, jai talkina Jurgita Kolyčienė ir Ugnius Trumpulis.
Baudžiamosios bylos nagrinėjimą teisėjai suplanavo dar prieš tris savaites, kai susipažinę su Vilniaus apygardos prokuratūros vyriausiojo prokuroro Justo Lauciaus pateikta bylos medžiaga nustatė, kad nėra jokių kliūčių aiškintis politikos ir verslo atstovams pateiktus kaltinimus. Dėl užimtumo kituose procesuose teisėjai pirmąjį posėdį paskyrė neįprastai anksti – 8 val. ryto.
Į pirmąjį teismo posėdį kaltinamieji ir net dešimt jų gynėjų atvyko dar gerokai prieš posėdį, tik E. Masiulis pasirodė lygiai 8 val. Tuo metu G. Steponavičius neatvyko į teismą.
Valstybinį kaltinimą šioje byloje palaikyti atvyko šioje itin sudėtingoje byloje tyrimą atlikęs Vilniaus apygardos prokuratūros vyriausiasis prokuroras Justas Laucius.
Paklaustas, kaip vertina paviešintą Seimo Nacionalinio saugumo ir gynybos komiteto medžiagą, dėl korupcijos skandalo iš Seimo pasitraukęs E. Masiulis sakė: „Manau, kad tai yra medžiaga, kuri paremta suklastotais dokumentais, joje labai daug netiesos, šiuo atveju man atrodo, kad negalima išvis teisingumo vykdyti Seime, Seimas yra visai kita institucija, kuri pirmiausia yra atsakinga už įstatymų leidybą, o tokios medžiagos paskelbimo tikslas yra iš anksto suformuoti visuomenei tam tikrą opiniją, kas gali trukdyti teisminiam procesui Jeigu mes gyvename teisinėje valstybėje, o aš noriu tikėti, kad mes gyvename teisinėje valstybėje.“
„Tai tik pirmas posėdis, prašau nagrinėti man nedalyvaujant, jeigu įmanoma“, – G. Steponavičius teismui nurodė net datas, kada jis ateityje negalės dalyvauti teisme, nors pagal įstatymus jo dalyvavimas yra privalomas ir net pateisina nebuvimą darbe.
Iš Seime gautos informacijos aiškėja, kad G. Steponavičius su grupe parlamentarų į Suomijos sostinę Helsinkį išvyko antradienį – komandiruotė suplanuota trims dienoms. Čia politikai buvo suplanavę susitikti su švietimo sistemos atstovais, taip pat trečiadienį bendravo su lietuvių bendruomene.
Prokuroras J. Laucius nurodė, kad bylos nebus galima nagrinėti nedalyvaujant G. Steponavičiui, kuriam tyrimo metu nėra paskirta jokia kardomoji priemonė.
Kitų proceso dalyvių šiuo klausimu teismas nutarė neišklausyti ir palaukti, kol į Lietuvą grįš G. Steponavičius (žadėjo grįžti šiandien popiet).
Tuo metu koncerno „MG Baltic“ advokatas Linas Belevičius pareiškė, kad teisėjų kolegijai turės nušalinimą. Ką konkrečiai iš teisėjų jis nori nušalinti, advokatas kol kas nenorėjo pasakyti. Aiškėja, kad tokių prašymų bus ir daugiau, tačiau kaltinamųjų gynėjai juos nori išsakyti teismui teisiogiai, todėl apie tai garsiai dar nekalba.
Teismas nutarė surengti kitą organizacinį posėdį, jis įvyks penktadienį 13 val. Šio posėdžio metu bus sprendžiami organizaciniai klausimai: išklausyti prašymai dėl nušalinimų.
Paklaustas, kodėl ikiteisminio tyrimo metu vieninteliam G. Steponavičiui, kuris neatvyko į pirmąjį posėdį, nebuvo skirta jokia kardomoji priemonė, J. Laucius sakė: „Kardomosios priemonės skiriamos tada, kai yra tam pagrindai. Tikimybė, kad šiuo metu šios kadencijos Seimo narys slapstysis ar bėgs nuo ikiteisminio tyrimo ar teismo, yra minimali, ar praktiškai jos nėra, tai priėmėmė sprendimą, kad nereikia šiam žmogui“.
Prokuroras mano, kad G. Steponavičiaus nedalyvavimas teisme yra pateisintas: „Pateikti dokumentai byloja, kad priežastis gali būti ir svarbi – tarnybinių Seimo nario pareigų vykdymas, kurios buvo suplanuotos dar iki šio posėdžio.“
„Esame nusiteikę dirbti, bet matome, kad yra labai daug dalyvių, o kai visi sėdi vienoje valtyje, yra tokios taisyklės, kai kuris nors vienas paskirtu laiku į valtį neatsidėdo, yra nukeliamas posėdis, – sakė jis. – Noriu palinkėti, kad rytoj atidėtas posėdis įvyktų ir visi dalyviai jaustų pareigą atvykti.“
Buvęs liberalų lyderis teigė, kad jau porą metų nepalaiko jokių ryšių su G. Steponavičiumi – tai jam yra uždraudę prokurorai.
Paklaustas, ar atskleis tą skandalingą informaciją, kurią žadėjo pasakyti iš karto po kyšio paėmimo, E. Masiulis sakė: „O jums per pastarąjį mėnesį dar neužteko žinių, ką? Aš manau, kad jau nebespėjate tas žinias kelti, o jeigu rimtai šnekant, teismas yra ta vieta, kur vykdomas teisingumas ir manau, kad būtent čia, teisinėmis priemonėmis, laikantis įstatymų ir bus įrodinėjamas kaltumas arba nekaltumas. Tikrai visą tą laikotarpį nuo kovo mėnesio, kai buvo baigtas ikiteisminis tyrimas, visas šis laikotarpis, patikėkit, buvo niekam turbūt nelengvas, bet, manau, kad Seimas, Seimo komitetas, atlikdamas tyrimą viršijo savo kompetencijos ribas ir pradėjo vykdyti teisingumą, kas pagal Konstituciją priklauso teismui. Noriu palinkėti, kad kiekvienas dirbtų savo darbą. Jeigu tikslas prieš teismo procesą suformuoti, sustiprinti visuomenės opiniją, kad iš tikrųjų įvyko kažkokie labai baisūs dalykai, ir mano pavardė yra minima, bet pati išvada yra paremta suklastotais dokumentais, nes yra faktinių neatitikimų, yra įrašyti VSD pažymoje.“
E. Masiulis sakė, kad šiuo metu jis labiausiai galvoja apie gynybą ir kokius argumentus pateikti, kad teisiniu keliu įrodytų savo nekaltumą. Tuo metu apie pateiktus kaltinimus nekalbėjo: „Aš laikausi labai aiškios nuostatos – kada prasidės teismas, kada turėsiu galimybę pirmiausiai teisme pateikti savo vertinimus, tada labai mielai pasidalinsiu su savo vertinimais.“
Jis taip pat nesiryžo prognozuoti bylos baigties, o paklaustas, ar pasibaigus procesui bus įkalintas, atsakė klausimu: „O jūs kaip galvojate?“.
Koncernas buvo nusitaikęs į keturias partijas
Korupcijos bylą sudaro net 108 tomai, o tai yra realiai daugiau kaip 21 tūkst. dokumentinių lapų. Prie bylos yra pridėta daugybė pareigūnų slapta užfiksuotų pokalbių vykdant ne tik sekimą, bet ir klausantis pasikalbėjimų telefonu. Tyrimo metu buvo apklausta apie 150 žmonių, iš kurių – daugiau kaip 50 praėjusios ir šios kadencijos Seimo narių, keletas ministrų ir europarlamentarų. Iš viso tyrimo metu įvyko daugiau kaip 200 apklausų, atlikta 30 kratų, gauta daugiau kaip 50 įvairių specialistų išvadų, dar tiek pat patikrinta elektroninių prietaisų ir laikmenų.
Ikiteisminį tyrimą atlikusi Specialiųjų tyrimų tarnyba (STT) ir prokuratūra nustatė, kad prieš porą metų buvę įtakingi politikai buvo pasiryžę vykdyti koncerno „MG Baltic“, kurio veiklą Seimo Nacionalinis saugumo ir gynybos komitetas įvardijo kaip keliančią grėsmę valstybės interesams, sąrangai ir nacionaliniam saugumui, vadovų nurodymus.
Prieš 2016 m. rudenį vykstančius Seimo rinkimus „MG Baltic“ buvo nusitaikęs į keturias partijas – ne tik baudžiamojon atsakomybėn patrauktus liberalus bei darbiečius, bet ir socialdemokratus bei konservatorius. Apie tai viename pokalbyje, kurį slapta užfiksavo pareigūnai, koncerno viceprezidentas R. Kurlianskis užsiminė Lietuvos sveikatos mokslų universiteto rektoriui.
Sudėtingo tyrimo metu buvo išaiškinti korupcijos faktai, kurie rodo, jog verslo atstovai per parlamentarus siekė paveikti aukščiausius valstybės politikus.
„Vis tik pavyko išaiškinti ir atskleisti ne tik baudžiamąja, bet ir bendrąja politine prasme tokius faktus, kurie liečia politinę korupciją ne kažkokiu pavieniu atveju, o būtent kalbame apie sisteminę korupciją, savo tinklu apraizgančią politinius veikėjus, taip pat metančius šešėlį ant kitų asmenų, kurie šioje byloje nėra nei įtariamieji, nei gavę kitą statusą, bet byloje nuskamba jų pavardės ar pareigos, – yra sakęs STT Vilniaus valdybos Ikiteisminio tyrimo skyriaus viršininkas Ramūnas Lukošius. – Tai byla, kuri parodo, kad verslo atstovai, siekdami sau palankių sprendimų tiek esamuoju laiku, tiek ateityje dėjo visas įmanomas pastangas per savo atstovą, kad būtų papirkti politikai, kad būtų įtakoti jų sprendimai ir žmonės, kurie priima sprendimus aukščiausiu lygmeniu. Svarbiausia, kad šis mechanizmas neliko latentinis – jis iškilo viešumon ir mes turėjome galimybę jį atskleisti.“
Pasak jo, politikams mokamų kyšių sumos buvo ganėtinai įspūdingos, tačiau esą ne tame esmė.
„O esmė pačiame veiklos mechanizme ir jos sistematiškume – nebijant tiesioginių prieigų prie politikos, politinių veikėjų ir kitų aukštų pareigūnų, valdžios atstovų, kurie priiminėja ir gali priimti, inicijuoti sprendimus, kalbėtis su jais, reikalauti, prašyti, tartis tam tikrų palankių sprendimų“, – sakė STT Vilniaus valdybos skyriaus vadovas.
Pareigūno teigimu, kyšių ėmimu kaltinami politikai su verslininku R. Kurlianskiu palaikė itin artimus santykius ir jie buvo įsipareigoję spręsti bet kokius jo prašymus ateityje, taip pat žadėjo „dirbti kartu“.
Tyrimo metu nustatyta, kad kyšiai politikams buvo mokami ne tik už palankių sprendimų priėmimą Seime, bet bandymą įtakoti tuometę Seimo pirmininkę Loretą Graužinienę, žemės ūkio ministrę Virginiją Baltraitienę bei kitus, be to, R. Kurlianskiui rūpėjo, kad savo pareigose išliktų ilgametis „Lietuvos geležinkelių“ vadovas.
R. Kurlianskis kaltinamas dėl 2012-2016 m. kadencijos Seimo narių, politinės partijos Liberalų sąjūdis buvusio pirmininko E. Masiulio, šios partijos valdybos nario Š. Gustainio ir buvusio politinės Darbo partijos pirmojo pavaduotojo V. Gapšio papirkimo ir prekybos poveikiu.
R. Kurlianskis kaltinamas tuo, kad būdamas koncerno viceprezidentu ir valdybos nariu, dėl užimamų pareigų turėjęs teisę veikti ir veikęs koncerno vardu, nuo 2015 m. liepos mėn. iki 2016 m. gegužės 10 dienos, įtariama, papirkinėdamas minėtus politikus ir prekiaudamas poveikiu, galimai siekė koncernui naudingų politinių sprendimų priėmimo.
Kaltinimuose nurodyta, kad tuo laikotarpiu R. Kurlianskis daugkartiniuose susitikimuose su politikais siūlė, žadėjo, susitarė duoti ir davė kyšius už teisėtą ar neteisėtą jų veikimą koncerno naudai.
Bylos duomenis, 2015 m. liepą už pageidaujamą neteisėtą veikimą vykdant įgaliojimus, iš koncerno žiniasklaidos įmonei priklausiusios sąskaitos į Seimo nario Š. Gustainio įsteigtos su Liberalų sąjūdžiu susijusios viešosios įstaigos sąskaitą buvo pervestas 8 tūkst. 700 eurų kyšis, užmaskuotas kaip parama viešajai įstaigai.
2015 m. spalį R. Kurlianskis, susitikęs su Š. Gustainiu, pastarajam perdavė koncernui naudingos Vartojimo kredito įstatymo projekto pataisos tekstą, o tuometis Seimo narys, vykdydamas verslininko prašymą, netrukus Seime kaip savo registravo pasiūlymus dėl Vartojimo kredito įstatymo projekto ir balsavo už šio teisės akto projekto priėmimą.
Prokurorų kaltinime nurodyta, kad kaip kyšis gauti pinigai buvo panaudoti nuo 2016 m. sausio 16 d. iki balandžio 24 d. vykusių Liberalų sąjūdžio narių mokymų „Ready to win“ dalies išlaidų padengimui.
VRK nustatė, kad šie Seimo nario Š. Gustainio inicijuoti, koordinuoti, organizuoti ir iš jo įsteigtos viešosios įstaigos lėšų apmokėti mokymai buvo skirti užtikrinti Liberalų sąjūdžio partijos kandidatų sėkmingą dalyvavimą 2016 m. Seimo rinkimų politinėje kampanijoje. VRK šias išlaidas pripažino Liberalų sąjūdžio 2016 m. Seimo rinkimų politinės kampanijos išlaidomis ir konstatavo, kad partija šiurkščiai pažeidė Politinių kampanijų finansavimo ir finansavimo kontrolės įstatymą. Dėl šio šiurkštaus politinės kampanijos finansavimo pažeidimo VRK vieną pusmetį nusprendė neskirti Liberalų sąjūdžiui valstybės biudžeto asignavimų – 394 tūkst. 880 Eur.
Po korupcijos skandalo iš Seimo pasitraukęs Š. Gustainis kaltinamas kyšininkavimu.
Didžiausias kyšis buvo skirtas naujos kartos politikui Ikiteisminio tyrimo metu pareigūnai nustatė, kad buvusiam Liberalų Sąjūdžio pirmininkui E. Masiuliui garsusis 106 tūkst. 200 Eur kyšis buvo paduotas kartu su koncerno gaminamos degtinės suvenyrine dėžute grynaisiais buvo perduotas už galimai koncernui naudingų sprendimų priėmimą Seime svarstant ir priimant Vartojimo kredito įstatymo projektą, taip pat Seimo nutarimą dėl 169 mln. 300 tūkst. Eur viešojo ir privataus sektorių partnerystės projekto „Kelias Vilnius – Utena“, už pasiūlymą dėl Atsiskaitymų grynaisiais pinigais ribojimo įstatymo projekto pakeitimo, už išėmimą iš Vilniaus savivaldybės tarybos darbotvarkės svarstymą sprendimo „Dėl pritarimo rezoliucijai dėl paminklo Jonui Basanavičiui“, taip pat už išimtinę padėtį ir palankumą ateityje Seime priimant kitus koncernui naudingus politinius sprendimus.
Be to, pinigai naujos kartos politikui, kuriam buvo žadamas net premjero postas, buvo skirti ir už tai, kad, jis, pasinaudodamas savo įtaka, paveiktų ir kitus Liberalų sąjūdžio frakcijos 2012–2016 m. kadencijos Seime narius priimti sprendimus koncerno „MG Baltic“ naudai.
Kaip nurodyta kaltinimuose, R. Kurlianskis kyšį E. Masiuliui davė ir nematerialios, neturinčios ekonominės vertės rinkoje forma.
„R. Kurlianskis, būdamas koncernui pavaldžių žiniasklaidos priemonių valdybos pirmininku, organizavo buvusio Liberalų sąjūdžio pirmininko pasisakymus koncernui priklausančių televizijų laidose, kuriose, didinant šios politinės partijos ir jos pirmininko autoritetą, buvo palankiai nušviesta E. Masiulio ir jo vadovaujamos partijos veikla“, – nurodė prokurorai.
E. Masiulis taip pat kaltinamas dėl nepagrįsto praturtėjimo, nes jis negali pagrįsti savo turimų pinigų.
Kaltintojai teigia, kad taip pat E. Masiulio prašymu, R. Kurlianskis 2015 m. lapkritį buvo susitikęs su tuomečiu Liberalų Sąjūdžio pirmininko pirmuoju pavaduotoju, dabartiniu Europos Parlamento nariu Antanu Guoga, ir panaudojo savo, kaip žiniasklaidos priemones kontroliuojančio vadovo įtaką bei pareikalavo jo atsisakyti E. Masiuliui nepalankaus, galinčio padaryti politinės žalos politinio sprendimo – Liberalų sąjūdžio partijoje kurti partijos politinę įtaką ir galimybę laimėti 2016 m. rinkimus į 2016-2020 m. kadencijos Seimą galėjusią sumenkinti „Klestinčios Lietuvos“ frakciją.
R. Kurlianskis kaltinamas ir dėl 2012-2016 m. kadencijos Seimo nario, politinės partijos Darbo partija pirmininko pirmojo pavaduotojo V. Gapšio papirkimo ir prekybos poveikiu, perduodant jam kyšius, kurių bendra suma 27 100 eurų. Už dalį šios sumos buvo padarytos nuolaidos už per koncernui priklausančias televizijas transliuotą Darbo partijos politinę reklamą, kita dalis lėšų buvo užmaskuota kaip parama viešajai įstaigai.
Kaltinimuose nurodyta, jog šis kyšis V. Gapšiui buvo perduotas už pažadą paveikti tuometinę Seimo pirmininkę L. Graužinienę, Seimo Biudžeto ir finansų komiteto narius, o taip pat Darbo partijos frakcijos Seime narius, kad šie pateiktų bei balsuotų už koncernui naudingus politinius sprendimus Seimo Biudžeto ir finansų komitete ir plenariniuose Seimo posėdžiuose bei priimtų kitus koncernui naudingus politinius sprendimus.
Tuos, už kuriuos jau buvo sumokėta E. Masiuliui: svarstant ir priimant Vartojimo kredito įstatymo projektą, svarstant ir priimant Pelno mokesčio įstatymo projektą; taip pat už įtaką Darbo partijos frakcijos Seime nariams priimant Seimo nutarimą dėl daugiau kaip 169 mln. Eur viešojo ir privataus sektorių partnerystės projekto „Kelias Vilnius – Utena“.
Kaltinimuose taip pat nurodyta, jog šie kyšiai V. Gapšiui taip pat buvo perduoti ir už pažadą paveikti tuometinę žemės ūkio ministrę V. Baltraitienę, jog būtų priimti koncernui priklausančioms žiniasklaidos priemonėms finansiškai palankūs sprendimai, skirstant Žemės ūkio ministerijos ir Nacionalinės mokėjimo agentūros įgyvendinamų projektų viešinimo bei visuomenės informavimo kampanijų 2016 metų biudžetus.
Pinigai duoti ir už pažadą paveikti V. Baltraitienę, kuri turėjo duoti nurodymą Nacionalinės žemės tarnybos tarnautojams sudaryti valstybinės žemės nuomos sutartį su koncerno valdoma bendrove dėl Vilniuje, Tujų g. esančio valstybinės žemės sklypo dalies ilgalaikės nuomos.
Kaltinimuose taip pat teigiama, jog V. Gapšiui šie kyšiai taip pat buvo perduoti už pažadą paveikti sprendimą dėl ilgamečio „Lietuvos geležinkelių“ generalinio direktoriaus palikimo šiose pareigose dar vienai kadencijai, taip pat už pažadą paveikti frakcijos narius nulemiant Ignalinos atominės elektrinės (IAE) skelbiamų viešųjų pirkimų „Labai mažo aktyvumo radioaktyviųjų atliekų atliekyno statyba“ bei „Inžinerinių statinių atkarpų projektavimo, statybos ir prijungimo prie esamos IAE infrastruktūros darbų pirkimas“ rezultatus, palankius koncerno įmonei, o taip pat ir už išimtinę padėtį ir palankumą ateityje Seime priimant kitus koncernui naudingus politinius sprendimus.
Be to, anot prokurorų, už kyšį V. Gapšys žadėjo paveikti ir Seimo sveikatos komiteto pirmininkę Dangutę Mikutienę dėl R. Kurlianskio nurodyto kandidato skyrimo į Nacionalinės sveikatos tarybos pirmininko pareigas.
G. Steponavičius nebuvo kuklus: pinigų paprašė pats
Kaltinimai piktnaudžiavimu yra pareikšti ir šiuo metu Seimo nariu esančiam G. Steponavičiui, kuris prieš rinkimus buvo nuslėpęs, kad politinės korupcijos byloje yra specialusis liudytojas. Kaltinamajame akte nurodyta, kad 2012-2016 m. kadencijos Lietuvos Respublikos Seimo narys, tuometinis parlamentinės politinės partijos Liberalų sąjūdis pirmininko pavaduotojas ir šios politinės partijos Seime frakcijos seniūno pavaduotojas G. Steponavičius, piktnaudžiaudamas tarnyba, koncerno atstovo R. Kurlianskio prašė pinigų savo vardo atstovaujamai viešajai įstaigai – paramos fondui bei kandidato į 2016-2020 m. kadencijos Seimo narius rinkiminei kampanijai.
Bylos duomenys patvirtina, kad dalis iš G. Steponavičiaus prašytos 20 tūkst. Eur sumos – 15 tūkst. Eur iš R. Kurlianskiui pavaldžios koncernui žiniasklaidos įmonės sąskaitos buvo pervesta G. Steponavičiaus atstovaujamai viešajai įstaigai bei jo vardo paramos fondui.
Dalis šių lėšų buvo panaudotos Liberalų sąjūdžio renginiams.
VRK sprendimu, šios išlaidos pripažintos Liberalų sąjūdžio 2016 m. Seimo rinkimų politinės kampanijos išlaidomis bei Liberalų sąjūdžio padarytu šiurkščiu Politinių kampanijų finansavimo ir finansavimo kontrolės įstatymo pažeidimu.
Daugiau apie „MG Baltic“ korupcijos bylą, joje surinktus įrodymus ir pareigūnų slapta užfiksuotus pokalbius skaitykite DELFI susijusiuose straipsniuose.
Už Lietuvą, kurioje gera gyventi, ir korupcija bus nušluota su trenksmu. Su tokiais reklaminiais šūkiais rinkimuose dalyvavę Liberalų Sąjūdžio vadovai klimpsta vis giliau – aiškėja, kad į Seimą išrinkti partijos nariai buvo griežtai prižiūrimi, kad balsuotų taip, kaip nuspręsdavo partijos vadovybė, ir kiekvienas jų atiduodamas balsas buvo griežtai kontroliuojamas.
Akimirka, sugriovusi dviejų šeimų gyvenimus: po kikboksininko gatvėje suduoto smūgio ant asfalto griuvęs ir itin sunkiai sužalotas septyniolikmetis Karolis jau metus neatsigauna iš komos, medikai jam konstatavo socialinę mirtį. O jį itin sunkiai sužalojęs trejais metais vyresnis Danielius Gulinas antradienį sužinojo, kad į pataisos namus nebus siunčiamas.
„Biologinė mirtis dėl padarytų smegenų sužalojimų šiuo atveju yra neišvengiama, – drebančiu balsu sako nuo Karolio, kuris aštuonioliktojo gimtadienio sulaukė nerodydamas jokių gyvybės ženklų, nesitraukianti jo motina. – Ligoninės reanimatologas, tik atvykus į reanimaciją, mums pasakė, kad „sūnus praktiškai užmuštas vietoje“, jį operavęs gydytojas net pasakė, jog pagal galiojančius įstatymus turėjo teisę tokios būklės ligonio net neoperuoti“.
Už tai, kad Karolį pavertė gyvu lavonu, anksčiau kikboksą propagavęs vilnietis D. Gulinas buvo nuteistas ketverių metų laisvės atėmimo bausme, jos vykdymą atidedant trejiems metams. Tai maksimalus laikotarpis, per kurį gali būti bausmė atidėta, – teismas nutarė, kad laisvėje paliktas nuteistasis privalės nuo 22 iki 6 val. būti namuose, taip pat negalės išvykti be probacijos tarnybos žinios iš gyvenamosios vietos ribų, o pirmuosius šešis bausmės mėnesius turės dalyvauti elgesį keičiančiose programose.
Dėl sunkaus sveikatos sutrikdymo nuteistas D. Gulinas taip pat privalės nukentėjusiesiems atlyginti padarytą žalą: tėvams priteisti beveik 25 tūkst. eurų turtinei žalai atlyginti (iki šiol tiek atsiėjo Karolio gydymas ir slauga). Be to, teismas nukentėjusio šeimai priteisė 275 tūkst. Eur neturtinės žalos atlyginimą: tėvams po 100, močiutei, kuri anūku rūpinosi nuo mažens, – 25, o seseriai – 50 tūkst. Eur.
Teisėjas pripažįsta, kad iš kaltinamojo priteista suma yra pakankamai didelė ir net viršija įprastinę teismų praktiką, tačiau šiuo atveju buvo atsižvelgta į išskirtines bylos aplinkybes – nukentėjusiojo būsena yra prilyginama socialinei mirčiai, jo gyvybė yra palaikoma medikamentais ir medicinos aparatais.
„Karolio būklė yra labai sudėtinga, jo tėvai kiekvieną dieną turi viltį, kad jų vaikas dar atsigaus, bet kai mato, jog jo gyvybę palaiko tik medicininiais aparatais, tai sukeliamas dar didesnis skausmas, tai, kas yra, gaunasi vos ne kankinimas, nuolat persekioja mintys, kas bus ir kaip būtų“, – sunkiai rinkdamas žodžius nuosprendžio paskelbimo metu kalbėjo teisėjas V. Berezovskis.
Jis pabrėžė, kad nuteistasis dėl savo jauno amžiaus ne tik turės galimybių, bet ir pareigą atlyginti padarytą žalą.
Nukentėjusiojo motinos paklausta, kodėl nuteistajam skirta ketverių metų laisvės atėmimo bausmė, jos vykdymą atidedant, kai baudžiamasis įstatymas už D. Gulinui inkriminuojamą nusikaltimą numato laisvės atėmimo iki dešimties metų bausmę, teisėjas sakė, jog buvo atsižvelgta į kaltinamojo charakteristiką – jis nebuvo anksčiau teistas, taip pat nebuvo baustas administracine tvarka, buvo nustatytos trys lengvinančios aplinkybės – pripažino kaltę, gailėjosi dėl padaryto nusikaltimo ir padėjo jį išaiškinti, Be to, anot teisėjo, kaltinamasis po suduoto smūgio iškvietė greitąją pagalbą, sunkiai sužalotą Karolį dar bandė gaivinti.
„Tai atsitiko netyčia, jeigu būtų kitoks kaltinamojo elgesys, jį vertintume kitaip“, – sakė teisėjas.
Vis dėlto, V. Berezovskio teigimu, šioje byloje negalima kalbėti apie „gėrio ir blogio kovą“ – tai, kas įvyko, paprasčiausia gyvenimiška situacija, kurią nulėmė D. Gulino elgesys ir gyvenimo būdas: jis anksčiau lankė kikboksą, turėjo gerą fizinį pasirengimą, tačiau nukentėjusiajam suduodamas smūgį pasirinko netinkamą elgesio būdą.
„Jis turėjo galimybę pasirinkti kitą elgesio būdą, bet pasirinko patį drastiškiausią – žinojo gyvybei pavojingiausius taškus ir būtent į juos sudavė smūgį“, – sakė teisėjas.
Bylos duomenimis, tragedija įvyko praėjusių metų birželio 11 d., apie 18.30 val., Vilniuje, Sapiegos g. skvere, kai vaikinai iš anksto susitarė susitikti ir pasikalbėti apie D. Gulino merginą – ji išvakarėse su klasės draugais dalyvavo vienuoliktos klasės baigimo vakarėlyje vienoje sodyboje. Čia juokaudami bendraklasiai su drabužiais atsigulė į lovą ir užsikloję antklode nusifotografavo bendrai nuotraukai – lyg saldi įsimylėjėlių porelė. Šią nuotrauką viena vakarėlyje dalyvavusi mergina paviešino feisbuke esančioje bendroje pažįstamų grupėje.
Kai apie tai sužinojo Karolis ir jo bendraklasė, jie iš karto susisiekė su D. Gulinu – Karolis net paprašė susitikti, nes norėjo paaiškinti visą situaciją. D. Gulinas sutiko, tačiau kai jo draugės bendraklasis atėjo į susitikimą, net nespėjo pasisakyti – buvęs kikboksininkas jam smogė į galvą. Nuo smūgio Karolis aukštielninkas krito galva į tako asfalto dangą.
Kai kurie Karolio bičiuliai sako, kad anksčiau kikboksą propagavęs D. Gulinas esą dalyvaudavo net „kovose be taisyklių“ ir kartais girdavosi, jog bet ką gali „atjungti vienu smūgiu“. Pats buvęs kikboksininkas tai neigia ir sako, kad Karolio draugai jį apkalba – jis esą treniravosi vos trejus metus, šia sporto šaka nebeužsiima nuo 15 metų, kai patyrė traumą.
„Man nejauku ir nemalonu, nenoriu apie tai, kas įvyko, šnekėti – tuo metu buvo kažkokia afekto būsena, nesusivaldžiau, nesupratau, kas įvyko ir sudaviau smūgį“, – prieš paskelbiant nuosprendį teisinosi D. Gulinas.
Jį ginantis advokatas Adomas Liutvinskas sakė, kad D. Gulinas labai gailisi dėl to, kas nutiko.
„Žmogus buvo įžeistas iki sielos gelmių, čia meilės reikalai įsipynė, pagrindas tam veiksmui ir buvo, kai atsiunčia nuotraukėlę, kurioje guli mylima pusnuogė draugė, ir dar pasiūlo susitikime, pasiaiškinkime – ir susitiko, viskas, tai yra tragedija visiems, tai nelaimingas atsitikimas“, – sakė advokatas.
Tuo metu Karolio motina M. Kvietkienė negali pasakyti, ar D. Gulino atgaila yra nuoširdi.
„Labai sunku įvertinti, ar žmogus gailisi, kai tai sakoma žodžiais – mes labai daug ko galime pasakyti, sakė ji. – Sunku komentuoti, ar gailisi, nes jeigu gailisi, žmogus bando veiksmais tą parodyti – ar žodžiai yra pakankami įvertinti gailesčiui, aš abejoju.“
Ji sakė, kad D. Gulinas su motina praėjus savaitei po įvykio buvo atėję į ligoninę ir bandė atsiprašyti dėl to, kas nutiko.
„Man buvo labai sunku atsiminti tą pokalbį, tuo metu tkrai ne tas buvo galvoje, – sakė M. Kvietkeienė. – Tada aš jam pasakiau, kad yra sužlugdyti dviejų žmonių gyvenimai, sakiau, geriau jūs melskitės, kad mano sūnus išgyventų. Bet tada nežinojau, kad baigtis bus tokia, kokia yra dabar. Netrukus bus metai, kai mano sūnus yra komos būsenoje, o medicininiais terminais yra sakoma, kad iki metų dar galima tikėtis kažkokio poslinkio – jo būsena nuo įvykio pradžios nėra pasikeitusi. Jis yra ketvirtojoje komos stadijoje, pats žemiausias komos indeksas yra trys, tada konstatuojama mirtis.“
Moteris neslėpė, kad ją nustebino D. Gulinui prokuroro pasiūlyta bausmė – valstybinis kaltintojas teismo paprašė skirti ketverių metų laisvės atėmimą, bet šią bausmę paprašė sumažinti trečdaliu, nes byla buvo išnagrinėta sutrumpinta tvarka, todėl D. Gulinui siūlė skirti 2 metų 8 mėnesių laisvės atėmimo, bet vykdymą atidedant.
„Kokia bebūtų bausmė, man tai sūnaus nesugrąžins, bet šioje situacijoje manau, kad bausmė turėtų būti adekvati – mane labai nemaloniai stebina šioje byloje, kad tokia būsena traktuojama kaip gyvybė, nesvarbu, kad iš sūnaus jau atimta gyvybė ir jis negali gyventi nors kiek pilnavertį gyvenimą, nors ir salyginai kad ir neįgaliojo vežimėlyje, be, deja, prognozė yra tokia, kad savo dienas jis praleis tokioje būsenoje, kokia ji yra, – sunkiai rinkdama žodžius kalbėjo M. Kvietkienė. – Man nesuprantama, kodėl yra pritaikomas baudžiamojo įstatymo straipsnis, kuris būtų pritaikomas žmogui, kuriam būtų sulaužyta ranka ar koja. O šiuo atveju yra... Mes žinome, kuo tai baigsis.“
Paklausta, ar jai palengvėtų, jeigu D. Gulinas būtų įkalintas, moteris sakė: „Kažkiek taip, kažkuriam laikui taip, bet reikia tuėrti omeny, ko jis per tą laisvės atėmimo laiką pasimokys, kokias išvadas padarys, tačiau laisvės atėmimo bausmės metu aš jausčiausi saugiau.“
Ji mano, kad smurto aukų valstybė negina. „Lietuva kenčia nuo smurto, kiekvieną dieną turime pranešimų, todėl nemanau, kad tai yra adekvati bausmė, manau, jog tai yra absurdas, – kalbėjo M. Kvietkienė. – Tokia bausmė reiškia, kad aš atėmiau žmogui gyvenimą, bet toliau galiu vaikščioti laisvėje. Kita auka gali būti ne mano sūnus, gali būti kažkieno kito sūnus ar dukra. Aš manau, kad tai yra absurdas.“
„Pasakysiu atvirai: nesibaigiantis lėtas kasdienis košmaras matant merdintį sūnų, kuris kažkada buvo sveikas, stiprus ir protingas, planavęs gyvenime daug pasiekti, yra baisiau už staigią mirtį, – neslėpė moteris. – Ištikus biologinei mirčiai prasideda gedėjimas, o šiuo atveju mes sūnaus mirtį ir gedulą išgyvensime du kartus.“
Koncerno „MG Baltic“ viceprezidentas Raimondas Kurlianskis ne vienam aukštas pareigas einančiam valstybės tarnautojui gyrėsi, kad palaiko artimus ryšius ne tik su liberalais, bet ir konservatoriais. Iš slapta pareigūnų užfiksuotų duomenų aiškėja, kad gyrėsi ne šiaip: vienas koncerno palaikomas konservatorius net specialiai dalyvavo partijos pirmininko rinkimuose ir taip siekė pakenkti į šį postą pretenduojančiam Gabrieliui Landsbergiui – verslininkai nepalaikė jo kandidatūros.
Specialiųjų tarnybų pareigūnų slapta užfiksuoti pokalbiai tarp tuomečio koncerno „MG Baltic“ viceprezidento Raimondo Kurlianskio ir buvusio Liberalų sąjūdžio pirmininko Eligijaus Masiulio atskleidžia, kokie artimi santykiai tarp jų buvo susiklostę. Neįtikėtina, bet E. Masiulis, vos tik gavęs iš R. Kurlianskio garsiuosius 106 tūkst. Eur, pinigų paprašė dar – savo žmonai.
Lietuvos apeliacinio teismo teisėją Nijolę Piškinaitę drąsiai galima vadinti reformatore. Teisėja išsiskiria ne tik drąsa pasipriešinti nusistovėjusiai tvarkai, kad būtų apgintas nuskriaustasis, garsėja savo aistra sportui ir nebijo parodyti, jog teisėjas toks pat žmogus, bet ir yra nepaprastai savo ir kitų gyvenimą gerbianti asmenybė. Su teisėja kalbamės apie teisingumo vykdymo užkulisius, bylos šalims nepastebimus teisėją lydinčius jausmus, ir tai, ką reiškia tarti žodį, nulemiantį kito žmogaus likimą.
– Kalbant apie bausmes, prieš akis nesąmoningai iškyla rūstaus Dievo, kuris už blogus darbus baudžia, o už gerus – apdovanoja, paveikslas. Rodos, Dievo bausmė yra visiškai natūralus reiškinys, netgi galima sakyti – užsitarnautas. Maža to, Dievas viską mato, tad jo bausmė yra ir teisinga. O kaip jaustis teisėjui, kuris taip pat už blogą darbą turi nubausti, tačiau jis – ne Dievas, negali matyti TIESOS ir visko žinoti. Kas tuomet lieka – faktai, įstatymai? O kaip jausmai, nuojauta?
– Be jokios abejonės, aukščiau yra KAŽKAS, kuris valdo ir tvarko, – ir tai daro gerai. Manau, jog net pirštu parodo į galvą, kad ji sureaguotų, smegenys pradėtų dirbti kitaip. Deja, ne visų smegenys sureaguoja. Kalbant apie bausmės skyrimą, žinoma, faktai, įstatymai yra svarbu, tačiau nemažiau svarbu ir vidinis įsitikinimas, teisėjo darbo patirtis, erudicija, tam tikras išprusimas, tai, ką gauname su genais iš protėvių. Skiriant nuosprendį dalyvauja ir vidus, nuojauta, intuicija, vadinamasis šeštasis pojūtis. Yra buvę atvejų, kad tiesiog jaučiau, jog žmogus kaltas, bet savo jausmo juk negaliu pagrįsti, reikia remtis įrodymais. O kai pastarųjų trūksta, viskas vertinama kaltinamojo naudai. Kita vertus, be faktų negalima ne tik išteisinti, bet ir nuteisti žmogaus, nebent kalbėtume apie Dievo teismą. Taigi skirti bausmę nėra paprasta. Tai tarsi didelis katilas, į kurį dedami sistemiškas įstatymų aiškinimas, įrodymai, pats įvykis, žmogus ir tik visa tai sugromuliojus savo viduje galima gauti rezultatą. Suklysti labai paprasta, o štai žmogui padaryta trauma gali likti visam gyvenimui. Todėl į bausmės skyrimą reikėtų žvelgti sistemiškai.
– Esate dirbusi tardytoja. Tai profesija, reikalaujanti šalto proto, gebėjimo pastebėti nepastebimus dalykus, meistriškumo vykdant apklausą, kurios metu vyksta proto kovos. Tardytojas, kaip ir teisėjas, nusprendžia žmonių likimus. Koks skirtumas sprendžiant žmonių likimus būnant tardytoju, o koks – teisėju?
– Tikra tiesa – ir teisėjas, ir tardytojas sprendžia žmonių likimus. Tardytojo darbas prasideda jau nuo įrodymų rinkimo įvykio vietoje. Kartais įrodymų pavyksta rasti, kartais – ne. Kai byla perduodama teisėjui, jau maždaug galima numatyti, kokia bus jos seka. Taigi nuo tardytojo viskas prasideda, tačiau jis nėra toks atsakingas – bausmės neskiria, nes tai – teismo prerogatyva.
Esu labai dėkinga likimui, kad teko stažuotis tuometiniame Leningrade, kuriame tardytojo mokslai buvo aukšto lygio. Per kelis praktikos mėnesius žinių gavau tiek, kiek nebuvau gavusi dirbdama. Ir net turint tokį stiprų žinių bagažą kartais apima abejonės. Kai byla gerai išgvildenta tyrimo metu, jos nagrinėjimas teisme yra aiškus ir sklandus. Tačiau būna atvejų, kai visiškai nėra už ko griebtis. Tad viskas prasideda nuo tyrimo ir jo kokybės.
Tiesą pasakius, man ir pačiai yra tekę būti nukentėjusiąja. Ir tikrai mačiau, kaip dirba mūsų tyrėjai, tegul neįsižeidžia. Gal mano, kaip nukentėjusiosios, patirtis yra labiau išimtis, bet taip tikrai buvo. Ir tikrai žinau, kaip jaučiasi paprastas žmogus, atsidūręs nukentėjusiojo vietoje. Visa laimė, kad man, žmogui, išmanančiam šiuos dalykus, yra paprasčiau, o ką daryti žmonėms, kurie nieko bendro su teise neturi?
– Šiuo metu Jūs nagrinėjate civilines bylas, tačiau prieš kurį laiką dirbote su baudžiamosiomis. Kodėl pastarųjų nusprendėte atsisakyti? Papasakokite apie bylą, pakeitusią Jūsų profesinį kelią.
– Tiesą pasakius, tai ne vienos bylos reikalas, o viso mano KELIO rezultatas. Penkiolika metų dirbau ikiteisminių tyrimų srityje, šešerius metus apylinkės teisme, kuriame civilinės ir baudžiamosios bylos nebuvo išskaidytos į atskiras. Ir nors civilinė ir baudžiamoji teisė buvo kartu, visgi vienas dalykas skyrėsi. Atliekant baudžiamųjų bylų tyrimą, byla gaunama sutvarkyta kito tyrėjo ir pradedama nagrinėti. Esu pripratusi dirbti taip, kad byloje nebūtų likusių vadinamųjų baltų siūlų, – pareigingai, kruopščiai. Taip jau buvau mokyta – kiekvieną byloje esantį įrodymą nušlifuoti, o bylą perduoti tiesiog blizgančią. Ir kai po to tekdavo matyti bylas, kurias tiesiog norėjosi perdaryti... Man buvo per sunku. Toks nevykusiai parengtų bylų nagrinėjimas mane tiesiog „pribaigdavo“. Tad taurė persipildė.
Be to, norėjau praplėsti savo, kaip teisininkės, kvalifikaciją, neapsiriboti viena siaura sritimi. Civilinė teisė man patiko, šias bylas sekėsi nagrinėti. Matyt, viskas vyko savo laiku ir savo vietoje. Tuo metu pradėjo kurtis administraciniai teismai, į vieną iš jų mane pakvietė dirbti. Darbas Aukštesniajame administraciniame teisme buvo nauja, dar gilesnė sritis, dar viena patirtis. Ir nors malonu, kai esi įvertinamas ir tau skiriamos vadovaujančios pareigos, kurias sąžiningai eini, vis dėlto man neskirta vadovauti. Esu juodadarbis. Man patinka tirti, ieškoti, vertinti – tai darydama jaučiuosi kaip žuvis vandenyje, tai mano sritis. Be to, man patinka būti su žmonėmis.
Su baudžiamosiomis bylomis buvo sunku dirbti. Vienas dalykas, kai vertinami įrodymai, kokie jie yra, kuriuos iš jų priimame, kuriuos atmetame. Tai kūrybinis darbas. Bet prieinama ir prie dalies, kai reikia vertinti asmenybę, nusikaltimo sunkumą, visas kitas aplinkybes, jų pasekmes ir skaičiuoti, kokio dydžio turėtų būti laisvės atėmimas... Prasideda sunkus darbas – įvertinimas, ar tikrai reikia, ar tikrai gerai pasverta, ar tikrai viskas gerai padaryta. Įtampa labai didelė.
– Ar yra tekę sulaukti nepritarimo šūksnių iš salės skelbiant nuosprendį?
– Nenoriu girtis, bet dar nė karto nėra tekę sulaukti auditorijos nepritarimo dėl paskelbto nuosprendžio, tačiau aplodismentų už teisingą priimtą nuosprendį būta. Yra buvęs atvejis, kai sulaukiau prokuroro nepasitenkinimo dėl priimto nuosprendžio. Byla buvo išties sudėtinga, padarytas sunkus nusikaltimas. Tiesą pasakius, man ir šiandien įdomu, kaip ta mergaitė gyvena. Mane nustebino prokuroro pasiūlyta bausmė, kuri man atrodė visai nesuderinama su padaryto nusikaltimo sunkumu. Nusprendžiau vadovautis įstatymu, kad teisėjas yra nepriklausomas, ir padidinau bausmę. Aišku, prokuroras buvo labai nustebęs ir nepatenkintas. Tačiau teisėjas yra savarankiškas, jo negali varžyti jokie pasiūlymai – nei prokurorų, nei advokatų. Tik įstatymai, įrodymai ir vidinis įsitikinimas.
– Laisvės atėmimas ar kitokios rūšies bausmės – visos jos neišvengiamai suteikia tiek fizinį, tiek dvasinį skausmą. Bet ar tik baudžiamajam? O gal teisėjai moka atsiriboti?
– Tikrai ne tik baudžiamajam. Visokių bylų būta – ir paprastesnių, ir jautresnių. Man didžiausia laimė, kai pavyksta sutaikyti šalis ir jos sudaro taikos sutartį. Būnu nepaprastai laiminga, kai visi išeina patenkinti. Visada pirmiausia bandau šalis taikyti. Ir net tuomet, kai atrodo, kad šalių sutaikyti nepavyks, staiga įvyksta prašviesėjimas. Tai labai gražu. Džiaugiuosi, kad taikos sutarčių pastaruoju metu daugėja, kad yra ir mediacija, kuriai perduodama nemažai bylų. Kol kas jos visos sėkmingos.
Kalbant apie baudžiamąsias bylas reikia pasakyti, kad įvairiai būna. Kartais išnagrinėjus bylą lieka abejonių, ar iš tikrųjų viskas gerai. Būna ir gaila žmogaus, nes akivaizdžiai matyti situacija, į kurią jam teko papulti. O kartais matyti, jog tai užkietėjęs nusikaltėlis. Tokios bylos dažniausiai būna eilinės, nepaliekančios didelio pėdsako, nes asmuo jau kelis kartus teistas. Kartais ir nukentėjusiajam jaučiama nelabai didelė simpatija, bet to gi negali įrašyti į nuosprendį.
Atsakingas teisėjas, suvokiantis, kad sprendžia žmogaus likimą, o tai nėra šiaip sau koks eilinis dalykas, turi mokėti atsiriboti, pamiršti. Man patinka gamtos pusiausvyra, kuri turėtų būti ir žmoguje. Todėl ir esu prieš medžioklę, kuri griauna natūralų gamtos balansą. Tikiu, kad būtent gamta turi viską reguliuoti miške. Ir niekas man neįkals į galvą, kad medžioklė gali būti naudinga. Žudyti niekam nėra naudinga. Medžioklė veikiau yra prabangos dalykas ir tam tikrų asmenų susibūrimo vieta visokiems reikalams tvarkyti. Tegul neįsižeidžia. Paskaitykime Dievo įsakymą, kuriame parašyta – nežudyk. Ir nėra parašyta, kad nežudyti tik žmogaus. Tad kokią turime teisę žudyti?
– Pasak I. Kanto, geriau nubausti nusikaltėlį nei pasigailėti, mat būti gailestingam nėra teisinga. Tai reikštų, kad darbas dėl teisingumo negali būti gailestingas? O gal filosofas klydo?
– Ne visai sutikčiau su Kantu. Turi būti ir gailesčio, ir bausmės. Pasigailėti, tai... Vis dėlto turi būti įvertinta asmenybė, pasekmė ir nuspręsta, kokią bausmę skirti – didesnę ar mažesnę. Viskas turi būti sujungta kartu. Žinoma, kartais būna gaila žmogaus, bet nieko negali padaryti, nes jis turi atsakyti už tai, ką padarė tam, kad kitą kartą to nedarytų. Tiesa, teko girdėti, kad gailestis yra blogas patarėjas, be to, gailintis galima ir suklysti. Kad ir kokia negailestinga būtų tiesa, ji turi būti pasakyta. Tačiau saikingas gailestis reikalingas. Jeigu negailėsi, tai visai ciniku tapsi. Žmogus yra sudėtingas įvairių jausmų raizginys, bet visko turi būti su saiku.
– Kaip Jūs vertinate bausmę – kaip įbauginimą, kad asmuo daugiau nedarytų nusikaltimų, kaip atpildą ar kaip atimtą galimybę daryti naujus nusikaltimus?
– Gal šiek tiek atimta galimybė, gal šiek tiek atpildas, galimybė tam tikrą laiką pamąstyti, kas buvo padaryta. Bet kuriuo atveju, ar tai būtų nusikaltimas, ar nusižengimas, atpildas turi būti. Aišku, kaip sakoma, neteisk ir nebūsi teisiamas, bet valstybė kol kas neturi kitų svertų, kaip elgtis su tais, kurie nenori dorai gyventi. Tai ką dabar daryti? Tiesa, NIEKADA negalėčiau skirti mirties bausmės. Niekada! Mirtis – tai ne bausmė, tai asmens pervedimas į kitą būvį. Ir man tokios teisės niekas nesuteikė. Jei žudikas tikrai nužudė, aš jam turiu sudaryti sąlygas atgailauti, tam tikrą laiką pamąstyti, tegul ir iki gyvos galvos. Bet tą galimybę viską apgalvoti aš turiu jam suteikti.
O dėl mirties bausmės – kas gi gali garantuoti, kad nesuklysiu? Aš šios klaidos nebegalėsiu atitaisyti. Juk bėgant laikui gali paaiškėti ir naujų aplinkybių. O tokių atvejų yra buvę. Tarybiniais laikais būdavo, kad nuteisdavo ne tuos ir net bausmę įvykdydavo... Čia yra rizika. Kad ir kas ką sakytų, aš prieš žudymus. Niekada nepakelsiu rankos nei prieš gyvūną, nei prieš žmogų, nei pieštuku parašysiu – sušaudyti ar dar kažką... Mano vidus tam priešinasi. Juk mirties bausmės vykdymas prasideda jau pasakant ar parašant – nužudyti. Aš dėkoju Dievui, kad man nepavyko, kai buvo kvietimai eiti dirbti į apylinkės, apygardos teismą, į baudžiamųjų bylų skyrių, nes tuomet dar galiojo mirties bausmė. Matyt, Dievas mane norėjo apsaugoti, ir atsidūriau savo laiku ir savo vietoje ten, kur ir turėjau būti.
– Lietuva Europoje pirmauja pagal įkalintų asmenų skaičių, tačiau mūsų visuomenė vis tiek trokšta kraujo – dažnai kritikuoja teismų skirtas bausmes, švelnesnes nei įkalinimas. Kaip manote, kodėl taip yra? Ar tai mūsų tautos bruožas? Kaip Jums, teisėjai, atrodo, ar žmogus apskritai gali pasitaisyti, kai atsiduria už grotų?
– Žmonės iki šiol teismus sieja su baudžiamąja teise, su nuteisimu – kuo daugiau duosi, kuo ilgiau už grotų nukiši, tuo geriau. Ir tai nėra šių dienų reiškinys. Noras keršyti kartu su principu akis už akį, dantis už dantį gyvuoja nuo senų laikų. Mūsų visuomenė neįsivaizduoja kitos bausmės, kaip tik laisvės atėmimas. Ir tikrai galiu drąsiai sakyti, kad tokių yra dauguma. Daug bendrauju su kaimynais, giminėmis, aiškinu, o jie vis tiek neįsivaizduoja, kaip galima nubausti žmogų nepasodinant jo į kalėjimą. Ne už grotų, vadinasi, ne bausmė. Net piniginė bauda yra ne bauda – tik lygtinis nuteisimas. Turi sėdėti, ir taškas. Vis dėlto nereikia pamiršti, kad tą sėdintįjį reikia išlaikyti, jam prižiūrėti reikalingi žmonės, be to, jį reikia maitinti, mokyti, suteikti įvairias teises, stebėti, kad jos nebūtų pažeistos.
Vieni kaliniai pasitaiso, kiti ne. Kai kuriems nusikaltimų darymas yra virtęs gyvenimo būdu, o gyvenimo būdui pakeisti reikia ir pastangų. Daug reikšmės turi ir šeima, kokioje vaikas auga, aplinka, kurioje atsiduria. Atsitiktinis susibičiuliavimas paauglystėje ne su tais žmonėmis gali turėti liūdnų pasekmių. Svarbu tokią pamoką išmokti ir toliau gyventi gerą, dorą gyvenimą.
– Pasakyti trumpai negalėčiau. Kiekvienas teisingumą vertina per savo prizmę. Kai teisėjas priima sprendimą, jam teisingumas atrodo vienaip, tas, kuris bylą pralaimėjo, tikėtina, mano, kad teisingumas neįvyko. Vienos taisyklės nėra. Galbūt ir būtų galima tokią taisyklę parašyti formaliai popieriuje, bet ar tikrai ji tokia bus ir tikrovėje? Žvelgiant į teisingumą formaliai, teisingumas – tai bylos nagrinėjimas teisingai, pagal įstatymą, objektyviai ir visapusiškai įvertinant visus įrodymus, teisingas ir tinkamas įstatymo pritaikymas ir jo aiškinimas. Kai kuriems apskritai gali atrodyti, kad jokio teisingumo nėra. Visada buvau už kompromisą, nuolaidas, gražų bendravimą ir už tai, kad žmonės kuo mažiau lakstytų po teismus, daugiau ieškotų jėgų susipykę susėsti ir gražiai aptarti bei išspręsti savo problemas. Pamynus lietuviams būdingą pasipūtimą būtų galima rasti susitarimų ir sprendimų, pradėti kurti ką nors drauge – tik tada suvoki, kad teisingumas turi prasmę.
1978 m. baigė Vilniaus universitetą, įgijo teisininko kvalifikaciją,
1978 – 1993 m. dirbo tardytoja, vyr. tardytoja, tardymo poskyrio viršininke Tardymo poskiryje prie Ukmergės rajono policijos komisariato,
1993 – 1999 m. dirbo teisėja Vilniaus miesto 1 apylinkės teisme,
1999 – 2001 m. dirbo teisėja Aukštesniajame administraciniame teisme, nuo 2000 m. rugpjūčio mėn. laikinai ėjo šio teismo pirmininko pareigas,
2001-01–2007-07 dirbo teisėja Lietuvos vyriausiajame administraciniame teisme,
2007 m. – iki šiol dirba Lietuvos apeliacinio teismo teisėja.
Ar žmogus turi teisę bankrutuoti, jeigu jo skolos nėra pradelstos kreditoriams ir nesudaro 7 500 eurų? Mama turi skolų apie 5 000 Eur sumai ir jau kelis kartus buvo pailginti mokėjimo terminai. Šiuo metu ji serga vėžiu ir gyvena tik iš invalidumo pašalpos, kuri sudaro 280 Eur. Kreditoriams jai tenka atiduoti 169 Eur kas mėnesį. Ar verta tokiu atveju pradėti fizinio asmens bankroto procedūrą?
Fizinio asmens bankroto paskirtis yra sudaryti sąlygas atkurti sąžiningo fizinio asmens mokumą užtikrinant jo kreditorių reikalavimų tenkinimą ir išlaikant teisingą skolininko ir jo kreditorių interesų pusiausvyrą.
Lietuvos Respublikos fizinių asmenų bankroto įstatymas apibrėžia fizinio asmens nemokumas sąvoką. Tai yra fizinio asmens būklė, kai jis negali įvykdyti skolinių įsipareigojimų, kurių mokėjimo terminai suėję ir kurių suma viršija 25 Lietuvos Respublikos Vyriausybės patvirtintas minimaliąsias mėnesines algas.
Nuo 2018 m. sausio 1 d. minimali mėnesinė alga Lietuvoje buvo padidinta iki 400 eurų, taigi reikalaujamų skolinių įsipareigojimų dydis, siekiant fizinio asmens bankroto, taip pat atitinkamai padidėjo. Dabar fizinio asmens skolos jo kreditoriams turi viršyti 10 000 eurų sumą.
Taip pat įstatyme aiškiai apibrėžta, kad skoliniai įsipareigojimai kreditoriams privalo būti pradelsti.
Teismas atsisako iškelti fizinio asmens bankroto bylą, jeigu pareiškimo iškelti fizinio asmens bankroto bylą nagrinėjimo metu nustato, kad fizinio asmens būklė neatitinka aukščiau pateiktos fizinio asmens nemokumo sąvokos.
Atsižvelgiant į klausime nurodytas faktines aplinkybes bei į fizinio asmens finansinę būklę (skolos nėra pradelstos, jų suma nesiekia nustatyto dydžio), akivaizdu, kad tokiam asmeniui fizinio asmens bankroto byla nebūtų iškelta, nes jis pagal įstatymo nustatytus kriterijus negali būti laikomas nemokiu.
Pateikiamas teisininko komentaras yra bendrojo pobūdžio ir negali būti traktuojamas kaip individuali teisinė konsultacija. Dėl detalesnės informacijos prašome kreiptis el. paštu aleksandras.kovalevskis@justicion.lt
Naujos kartos Vilniaus mafijos lyderiu neoficialiai laikytas vilnietis Remigijus Byčius, pravarde Rema, kuriam įvairiose baudžiamosiose bylose sulaukus kaltinimų dėl sunkių nusikaltimų ne kartą pavyko išvengti atsakomybės, šįkart nuo bausmės neišsisuko – teismas paskelbė, kad vyras už grotų turės praleisti dvylika metų.
Kad pareigūnas gali būti pasislėpęs miške ir stebi aplinką, R. Byčius nė nepagalvojo – automobiliu į slėptuvę atvykęs vyras net nesiėmė jokių atsargumo priemonių, greičiausiai buvo įsitikinęs, jog yra saugus. Tai buvo didžiausia jo klaida, po kurios nuo Remos nusisuko sėkmė – nuosprendžiui įsiteisėjus nuteistasis bus pasiųstas į pataisos namus.
Tačiau bausmė, kurią teismas skyrė R. Byčiui, nėra tokia griežta, kokią jam siūlė skirti valstybinį kaltinimą palaikęs prokuroras Tomas Uldukis – už tai, kad bendrininkų grupėje platino didelius kiekius kvaišalų, teismo buvo prašoma jam skirti trylikos metų ir šešių mėnesių laisvės atėmimo bausmę, pirmuosius septynerius metus atliekant griežčiausiomis sąlygomis – kalėjime, o kitą dalį – pataisos namuose.
Sėkmė R. Byčiui šypsojosi ir dar ne kartą – kai prieš septynerius metus policijos pareigūnai visoje Lietuvoje surengė dar neregėto dydžio operaciją ir už grotų uždarė daugiau kaip penkiasdešimt „Lapinų“ grupuotės narių, susijusių su narkotinių ir psichotropinių medžiagų platinimu, Rema taip pat buvo vienas iš tų, kuriam grėsė įkalinimas mažiausiai dešimčiai metų.
Bet R. Byčius, kurį pareigūnai laikė vienu nusikalstamo susivienijimo lyderių ir kuriam su bendrais inkriminavo daugiau kaip 63 kg amfetamino ir 13 tūkst. psichotropinių tablečių išplatinimą, buvo išteisintas – Vilniaus teisėjai nutarė, kad itin sudėtingoje ir didelėje byloje tyrimą atlikę pareigūnai nesugebėjo įrodyti jo kaltės.
Dar vieno smūgio pareigūnai sulaukė teismui išnagrinėjus amžiaus apiplėšimu pramintą bylą – Rema buvo siejamas su milijonais vertinamos ikonų kolekcijos pagrobimu iš kolekcininko Andrejaus Balykos. Šioje byloje R. Byčius taip pat buvo išteisintas.
O šįkart Rema buvo nuteistas dėl narkotinių medžiagų platinimo, šį nusikaltimą jis padarė iš karto po to, kai teismas nutarė jį iš Lukiškių kalėjimo paleisti į laisvę, nors baudžiamoji byla, kurioje jis vėliau buvo išteisintas, dar net nebuvo išnagrinėta.
„Bet klaidų jie neišvengė“, – sakė prokuroras.
Nuolankiai Remos ir Genačkos nurodymus vykdęs Demonas iki šiol yra ištikimas grupuotės lyderiams – supratęs, kad nepavyks išvengti baudžiamosios atsakomybės vyras nutarė jiems mesti gelbėjimosi ratą: teisme pareiškė, kad tik jis buvo susijęs su narkotikų platinimu, o R. Byčius ir G. Šafranovičius apie tai esą nieko nežinojo.
Tačiau tai nė kiek neįtikino pareigūnų – slapta grupuotę stebėję kriminalistai užfiksavo, kaip Rema su savo parankiniais buvo atvykęs į mišką prie Nemenčinės, kurioje buvo įrengta narkotikų slėptuvė. O jo automobilyje buvo rastos pirštinės, ant kurių buvo aptikti narkotikų pėdsakai. Tiesa, R. Byčius teigia, kad jos buvo skirtos sodo daržams – esą reikėdavo seneliams sukasti žemę.
Aiškėja, kad kvaišalus grupuotė slėpdavo ne tik Nemenčinės miške, bet ir kitose atokiose vietose Vilniuje. Narkotikai būdavo užkasami į žemę.
Pareigūnai slapta užfiksavo ne vieną trijulės susitikimą, o su teisėsauga bendradarbiauti sutikę asmenys nurodė, kad nusikalstamame pasaulyje dideliu autoritetu laikomas R. Byčius buvo ypatingai atsargus ir niekada nebendraudavo su kvaišalus platinančiais „pieškomis“, kurie už narkotikus gautus pinigus privalėdavo perduoti tik D. Kravcovui. Grupuotės nariai taip pat turėjo bendrą kasą – iš jos buvo samdomi advokatai sulaikytiems gaujos nariams.
Be to, R. Byčius yra įkūręs ir vadovauja asociacijai „Kalinys“, kurios tikslai yra suimtųjų bei nuteistųjų asmenų teisių gynimas ir kalinimo sąlygų gerinimas Lietuvos įkalinimo įstaigose.
Pareigūnai sako, kad į nelaisvę pakliuvę grupuotės nariai likdavo ištikimi savo vadeivoms – retas jų sutikdavo juos išduoti, o kiti kitokio gyvenimo, kokį matydavo platindami narkotikus, net ir neįsivaizdavo. Be to, grupuotę palikti norintiems „pieškoms“ buvo grasinama, kad pasitraukimas prilygsta išdavystei, o išdavikai skaudžiai nukenčia – ir būdavo primenamos istorijos, kaip su nepaklusniaisiais susidorodavo šiuo metu Lukiškėse kalintis „Lapinų“ gaujos lyderis L. Lapinskas.
Tyrimo metu buvo nustatyta, kad grupuotės nariai platino heroiną, amfetaminą, hašišą, kanapes, kanapių dervą bei pastaruoju metu populiarėjančias naujas psichoaktyvias medžiagas. Prieš įsigydami didelį kiekį klientai galėdavo kvaišalus nemokamai išbandyti.
Be to, kiekvienam grupuotės nariui būdavo pavedama konkreti užduotis ir vaidmuo – kiti į tai negalėdavo kištis. „Visi grupuotės nariai žinojo, ką daro, jie visi buvo pavojingi“, – prokuroras T. Uldukis pabrėžė, kad grupuotėje veikė griežta hierarchinė struktūra.
Nors iš neteisėtos veiklos gaudavo didžiules pajamas, gaujos lyderiai prabangos nedemonstruodavo – tik R. Byčius, kuris yra įgijęs aukštojo mokslo diplomą, stengėsi išsiskirti iš kitų grupuotės narių.
Ne kartą išskirtinio teisėjų nuolankumo sulaukęs R. Byčius įtakingu nusikalstamo pasaulio atstovu tapo ne iš karto – kad užsitarnautų pasitikėjimą jis turėjo nemažai „padirbėti“ ir paklusti „Lapinų“ lyderiui L. Lapinskui, kurio nurodymu važiavo „užversti“ vieną vyrą, be to, jam pasisekė, kad kiti „Lapinų“ ir jo pėdomis sekusių brolių Dančenkovų susivienijimo nariai buvo įkalinti, o jam pavyko išsaugoti laisvę. Be to, ilgą laiką grupuotei vadovavęs artimas L. Lapinsko bičiulis Justas Belousovas pabėgo į Rusiją.
Į teisėsaugos akiratį Rema pakliuvo dar prieš keliolika metų, kai Vilniaus pareigūnai sutriuškino „Lapinų“ grupuotę, kuriai vadovavo vilnietis L. Lapinskas, pravardėmis Lapinas ir Lopas. Nors prokurorai siekė, kad itin žiaurios gaujos lyderis būtų įkalintas iki gyvos galvos, teisėjai laikėsi kitokios pozicijos – pavojingas nusikaltėlis dar turi teisę išeiti į laisvę ir jam skyrė 20 metų laisvės atėmimo bausmę.
Lukiškėse įkalintas L. Lapinskas neprarado įtakos ne tik tarp nusikaltėlių – jam paklusta ir pareigūnai. Teisėsauga yra išaiškinusi, kad du kalėjimo prižiūrėtojai už pinigus nusikaltėliui perduodavo draudžiamus daiktus – keliasdešimt mobiliojo ryšio telefonų, SIM kortelių. Žiaurumu garsėjęs nusikaltėlis už grotų net sugebėjo vesti: jo išrinktoji – Elena, kuri yra artima buvusios dainininkės Marinos Bui draugė. Tuo metu buvusi „pupytė“ M. Bui yra ištekėjusi už „Agurkinių“ grupuotės lyderio Sauliaus Velečkos, pravarde Agurkas.
„Lapinų“ grupuotė buvo įkurta 2002 m. vasarą – teismas yra nustatęs, kad gaujos nariai 2003 m. sausį prie kelio Vilnius-Ukmergė esančiame miške nužudė Vilių Bogačenką, o dar po metų miške šalia kelio Dūkštas-Kernavė, Širvintų rajone, susidorojo su Aleksejumi Naruševičiumi. Jų kūnai buvo užkasti.
L. Lapinsko grupuotė užsiėmė ne tik turto prievartavimu bei savavaldžiavimu, bet išsinuomotuose butuose bei garažuose laikė bei platino didelius kiekius narkotinių medžiagų – heroiną, kanapių dervą, psichotropinę medžiagą metamfetaminą. Grupuotė neteisėtai įgijo ir laikė įvairaus kalibro šautuvus, pistoletus bei sprogstamąsias medžiagas.
Su keliais gaujai neparankiais asmenimis buvo bandyta susidoroti. L. Lapinskas buvo įvedęs griežtą tvarką ir nepaklusnius, prasiskolinusius, nepagarbiai bendraujančius savo parankinius baudė kumščiais, peilių dūriais. Teigiama, kad iš vieno vyriškio jie išsityčiojo, kai liepė šokti striptizą ir tai nufilmavo.
Kai L. Lapinskas buvo įkalintas, jo veiklą tęsė laisvėje likę parankiniai – pas vieną jų net buvo rasti užrašai, kuriuose rašoma, kad reikia išlaikyti Lopo imperiją. Pareigūnai neabejoja, kad grupuotės nariai sulaukdavo patarimų iš įkalinto gaujos lyderio, taip pat neoficialiai užsimenama, kad laisvėje esantys parankiniai išlaikydavo kalėjime bausmę atliekantį grupuotės lyderį.
Korupcija Ukrainoje – aktuali ir sudėtinga problema. Tarptautinės nevyriausybinės organizacijos „Transparency International“ sudarytame Korupcijos suvokimo indekse Ukraina užėmė 130 vietą tarp 180 šalių. Ukraina šiandien tik šiek tiek lenkia 135 vietoje atsidūrusią Rusiją, nuo kurios šešėlio ir praeities Ukraina siekia atsiplėšti link Europos. Kartu Ukraina toli nuo 59 vietą užėmusios Rumunijos, kurios vieta šiame sąraše žemiausiai iš visų ES šalių.
Besirūpinant korupcijos pažabojimu penktadienį Kijeve atvertas „Korupcijos parkas“, kuriame netradiciniais būdais siekiama atkreipti visuomenės dėmesį į korupciją ir jos neigiamas pasekmes. Čia dalyviai interaktyviai galės susipažinti su korupcija – ją „paliesti“, pasinerti į virtualią realybę, net pajausti korupcijos kvapą ar skonį.
Projekto, kuris vyksta Kijevo botanikos sode, pagrindą sudaro 9 pripučiamos erdvės – tentai, kurių bendras plotas daugiau nei 700 kv.m.. Žvelgiant iš viršaus, visa Korupcijos parko zona suformuota driežo forma, taip primenant neįtikėtiną korupcijos gebėjimą prisitaikyti prie bet kokios aplinkos ir išlikti per amžius. Kiek priartinę žvilgsnį pastebėtume daug „burbulų“, simbolizuojančių neišpildytus pareigūnų pažadus.
Kiekviename tente vis kitu aspektu ir kitu būdu bus aiškinamas korupcijos fenomenas. Vienas tentų – ryškiai auksinės spalvos – tai auksinis duonos kepalаs, tapęs Ukrainos korupcijos simboliu po V. Janukovičiaus nuvertimo. Tolesniame tente bus pristatoma korupcijos ir kovos su korupcija istorija nuo senų laikų, dar kitame lankytojai galės pažvelgti, kaip gyvena aukšti korumpuoti pareigūnai, kaip atrodo „didžiausias kyšininko košmaras“, bei susipažinti su pagrindinėmis korupcijos schemomis.
Žingeidesni lankytojai turės galimybę pamatyti su korupcija kovojančių institucijų darbą ir jo priemones, sužinoti apie sėkmingas kovos su korupcija pastangas Rumunijoje, Lenkijoje, Gruzijoje, Singapūre ar Honkonge. Visa tai sumodeliuota pasitelkiant modernias technologijas ir kuo labiau įtraukiant žiūrovus. Parke netgi bus galima išvysti tikrus, baudžiamosiose korupcijos bylose konfiskuotus prabangius daiktus, bei garsiuosius Zimbabvės trilijoninius dolerius – hiperinfliacijos simbolį. Paskutinėje erdvėje, pavadintoje „Mūsų svajonių šalis“, bus siūloma pamatyti, kaip Ukraina atrodytų be korupcijos.
Parko viduryje stovės daugiau nei 6 metrų „Korumpuoto pareigūno“ statula, kurią bendromis jėgomis stengsis nuversti projekto dalyviai. Tam, Korupcijos parko teritorijoje jie turės surasti 8 mygtukus, kuriuos aktyvavus „pareigūnas“ bus įveiktas.
Parkas finansuojamas ES antikorupcijos iniciatyvos Ukrainoje lėšomis. Taip pat jis yra dalis bendrų Ukrainoje vykstančių iniciatyvų kovai su korupcija stiprinti bei visuomenės sąmoningumui skatinti. Po buvusio Ukrainos prezidento V. Janukovičiaus nušalinimo šis klausimas šalyje itin svarbus ir jautrus, šalis ėmėsi nemažo kiekio veiksmų ir reformų šioje srityje. Nepaisant to, korupcija Ukrainoje tebelieka aktualia ir sudėtinga problema.
Deja, visi nedvejodami atsakytų, jog šie klausimai labai aktualūs ir Lietuvai. Nors stipriau įsitvirtinęs besivystančiose šalyse, korupcijos fenomenas neaplenkia ir Europos Sąjungos valstybių. Tarptautinės nevyriausybinės organizacijos „Transparency International“ sudarytame Korupcijos suvokimo indekse Lietuva užėmė 38 vietą 180 šalių sąraše. Šiame indekse šalies padėtis įvertinama skaičiumi šimto balų skalėje (nuo 0 iki 100), kurioje 0 reiškia absoliučiai korumpuotą šalį, o 100 – labai skaidrią valstybę.
Visgi norėtųsi manyti, kad Lietuvoje mes žengiame pirmyn ir besikeičiant kartoms tapsime skaidresne valstybe. Lietuvos Vyriausybės Kovos su korupcija programa ir jos įgyvendinimo priemonių planas leidžia tikėti, kad kovos su korupcija klausimai Lietuvoje prioritetiniai ir imamasi veiksmų korupcijai suvokti ir ją riboti. Tačiau tokios stiprios vaizdinės priemonės kaip siūlomos Kijeve, matyt būtų labai naudingos ir mūsų piliečiams.
Teismai siekia užtikrinti, kad teisėjų priimami sprendimai kuo atviriau būtų pateikiami visuomenei. Nuo liepos priimtos taisyklės, kurių žiniasklaida turės laikytis pranešant apie teismo sprendimus. Žurnalistų sąjungos pirmininkas pastebi, kad kai kurie duomenys, kurių teismai reikalaus iš žurnalistų, nušviečiančių bylas, yra pertekliniai. Tad dėl tvarkos dar ketinama tartis su teismų administracija.
Prieš ketvirtį amžiaus Lietuvą sukrėtė kriminalinis įvykis, kai sostinėje Boriso Dekanidzės užsakymu buvo nužudytas apie „Vilniaus brigadą“ rašęs žurnalistas Vitas Lingys. Tai įvyko prie jo namų, sostinės Fabijoniškių rajone. Žudikas žinojo kur žurnalistas gyvena.
Gali būti, kad teisėsaugos temomis besidominčių žurnalistų darbas taps dar pavojingesnis. Mat nuo liepos 1 d. Teisėjų taryba priėmė sprendimą, leisiantį žurnalistams dalyvauti skaitant teismo nuosprendžius, o operatoriams bus leista teisėją filmuoti. Leidimo tai daryti žurnalistai turės prašyti prieš 5 d. ir teisėjams pateikti daug įvairios informacijos.
Teisėjai sako, kad tokia nauja teismo sprendimų fiksavimo tvarka apsunkins ne tik žurnalistų, bet ir teisėjų darbą.
Aukščiausiojo Teismo pirmininkas sako, kad naujoji teismo sprendimų fiksavimo tvarka buvo aptarta su visomis su žiniasklaida siejamomis institucijomis.
„Jokių pastabų toje stadijoje, kai taisyklės buvo svarstomos ir tvirtinamos, nebuvo. Jeigu dabar yra pasirodžiusios interpretacijos tokios, kad bus reikalaujama gyvenamosios vietos adresų iš žurnalistų, aš dar kartą pabrėžiu, kad tos interpretacijos yra klaidingos“, – kalbėjo R. Norkus.
Tvarkos nepakeitus, žurnalistai gali atsidurti keblioje situacijoje, kai reikės rinktis: filmuoti ar nefilmuoti, gyventi saugiai ar ne taip laisvai. Ar tikrai teismai tada taps atviresni visuomenei, ko siekiama sprendimu leisti fiksuoti teismo nuosprendžius?
Tuo metu, kai Naisių kaimo bendruomenė ruošė leidinį „Naisių žemė“, kurį vėliau Vyriausiajai rinkimų komisijai (VRK) deklaravo kaip Lietuvos valstiečių ir žaliųjų sąjungos (LVŽS) politinę reklamą, į bendruomenės banko sąskaitą iš šimtus Lietuvos teisėjų vienijančios asociacijos atskriejo finansinė parama.
Paremti Naisius teisėjai nutarė už tai, kad jiems nemokamai buvo leista surengti Šiaulių apygardos veiklos teritorijoje esančių teismų darbuotojų tradicinį sąskrydį.
„Bendruomenė neprašė jokios paramos iš Teisėjų asociacijos“, – Naisių bendruomenės pirmininkė Rita Žukauskienė DELFI nurodė, kad teisėjai finansinę paramą skyrė savo iniciatyva.
„Mintis paremti kitą visuomeninę organizaciją – kaimo bendruomenę – neatrodė kaip nors eretiška“, – aiškino R. Gadliauskas.
Antikorupcines iniciatyvas skatinančios organizacijos „Transparency International“ Lietuvos skyriaus atstovė Rugilė Trumpytė neslepia, kad remdami Naisius teisėjai pateko į dviprasmišką situaciją: „Parama organizacijoms rodo, kad yra remiama jos veikla, palaikomos idėjos – nustebčiau, kad Teisėjų asociacija norėtų siųsti tokią žinutę.“
Susitarimas: jūs mums, mes – jums
Kad Lietuvos teisėjai parėmė Naisių bendruomenę, ši nurodė VRK – duomenys buvo pateikti tuomet, kai komisija svarstė, ar bendruomenės leidžiamą leidinį „Naisių žemė“ pripažinti politine valstiečių reklama.
Tarp rėmėjų – ne tik valstiečių lyderiui Ramūnui Karbauskiui priklausančios „Agrokoncerno grupės“ bendrovė „Agrokoncerno grūdai“, bet ir viena didžiausių pieno perdirbėjų „Rokiškio sūris“, taip pat kitos su žemės ūkiu susijusios bendovės.
„Mūsų duomenimis, 2016 m. išleisto leidinio „Naisių žemė“ leidyba buvo apmokėta LVŽS lėšomis“, – VRK pirmininkė Laura Matjošaitytė pažymėjo, kad komisija turėtų teisinį pagrindą tikrinti ar kontroliuoti, ką remia, ar iš ko gauna paramą viena ar kita asociacija, tik esant partijų ar kampanijų finansavimo per trečiuosius asmenis požymių.
„Teisėjų asociacijos valdybos nario N. Masiulio su Naisių bendruomenės atstove buvo sutarta, kad jie leidžia naudotis šventei Naisiuose esančia bendruomenės infrastruktūra, o asociacija už tai paremia bendruomenę 100 Eur, – sakė R. Gadliauskas. – Kiti regioninei šventei skirti pinigai (iki 700 Eur) buvo smokėti Šiaulių miesto įmonėms už maitinimą, dovanas rungčių laimėtojams ir pan.“.
Jis pabrėžė, kad neturi jokių kitokių duomenų, kad asociacija daugiau „būtų rėmusi, pirkusi paslaugas ar sudariusi sandorius su kuo nors iš Naisių“.
R. Gadliauskas negalėjo pasakyti, kodėl buvo pasirinktas toks atsiskaitymo būdas – vietoj atsiskaitymo už suteiktas paslaugas buvo skirta parama.
„Organizaciniais reikalais užsiėmė N. Masiulis, – sakė jis. – Kaip taisyklė, kiekvienos konkrečios apygardos teisėjai pasirenka vietą, kurioje bus organizuojama šventė, kaip už ją bus atsiskaitoma ir pan. Vienintelis filtras, apie kurį buvo kalbėta – neimti ir nepirkti paslaugų iš tų asmenų, kurie yra teismų „klientai“. 2016 m. Šiaulių apygardos teisėjai šventės vieta pasirinko Naisius. Kodėl – nežinau, pats toje šventėje nebuvau.“
Jis pripažįsta, kad dabar keistai atrodo situacija, jog teisėjai skyrė paramą visuomeninei organizacijai, kuri leido reklaminį politinės partijos leidinį ir yra tiesiogiai susijusi su valdančiosios partijos pirmininku.
„Kad ši organizacija užsiima politinės partijos reklama – nežinojome, – sakė Teisėjų asociacijos pirmininkas. – Žiūrint iš perspektyvos, aišku, kad Teisėjų asociacija neturėtų remti jokios politinės partijos, bet šiuo atveju mes parėmėme visuomeninę organizaciją, o ne politinę partiją.“
Tuo metu šventę Naisiuose organizavęs teisėjas N. Masiulis DELFI teisinosi, kad nepamena, kodėl bendruomenei buvo nutarta skirti paramą, o ne atsiskaityti už suteiktas paslaugas.
„Nenoriu pateikti jokių vertinimų, manau, viską atsakė pirmininkas, aš dabar nepamenu, su kuo buvo kalbėta, kokios lėšos buvo skirtos ir kam buvo sumokėta, – sakė Šiaulių teisėjas. – Mes esame teisėjams atstovaujanti visuomeninė organizacija, be abejo, mes organizuojame įvairius renginius ir įvairiuose Lietuvos miestuose, o Naisiai yra žinomas objektas prie pat Šiaulių. Čia esu ir asmeniškai su šeima, ir su draugais ne kartą nuvažiavęs, čia ir „Naisių vasara“, ir kiti renginiai vyksta – čia važiuoju kaip paprastas Lietuvos pilietis. Į gražią vietą, kur nėra vartojamas alkoholis, kur vyksta gražūs renginiai – ir vaikams, ir man patinka.“
Naisių bendruomenė: esame dėkingi už paramą
Tuo metu Naisių bendruomenės pirmininkė R. Žukauskienė sako, kad jos vadovaujama asociacija „neima jokių mokesčių už naudojimąsi bendruomenės infrastruktūra“.
„Teisėjų asociacijai paprašius, bendruomenė geranoriškai sutiko, kad teritorijoje vyktų asociacijos renginys – bendruomenė neprašė jokios paramos, o ji buvo skirta jau po įvykusio renginio“, – tvirtino R. Žukauskienė.
„Bendruomenė visuomet džiaugiasi Naisiuose vykstančiais renginiais, atvykstančiais svečiais ir yra dėkinga už bet kokią suteiktą paramą“, – pridūrė ji.
Naisių bendruomenės vadovė taip pat nurodė, kad jos atstovaujama asociacija iki šiol „neturėjo ir neturi jokių ginčų, sprendžiamų teismuose“.
„Teisėjų asociacijos veiksmai gali atrodyti dviprasmiškai, tad būtų svarbu išgirsti, kodėl jie nusprendė pasirinkti tokį bendravimo būdą, – kalbėjo „Transparency International“ atstovė R. Trumpytė. – Kad suprastume, kas atsitiko, siūlyčiau pasvarstyti – kaip atrodytų, jei Teisėjų asociacija paremtų Naisių bendruomenę, bet nesinaudotų jos paslaugomis?“
Anot jos, Teisėjų etikos kodekse yra nurodoma, kad teisėjai savo pareigas turi vykdyti nešališkai, be palankumo bei tuo vadovautis ir už teismo ribų.
„Tad, manau, Teisėjų asociacijai taip pat vertėtų vengti dviprasmiškų situacijų, kurios galėtų iškelti abejonių dėl teisėjų nešališkumo, – sakė R. Trumpytė. – Tad panašiais atvejais ateityje galbūt būtų paprasčiau susimokėti už paslaugas?“
Teisėjų etikos ir drausmės komisijos pirmininkas, Lietuvos Aukščiausiojo Teismo Baudžiamųjų bylų skyriaus pirmininkas Aurelijus Gutauskas nebuvo linkęs vertinti situacijos, į kurią pateko jo kolegos iš Teisėjų asociacijos.
„Mes turėtume gauti skundą ir tuomet spręsti dėl jo priimtinumo ir jame esančios informacijos, – sakė jis. – Dabar gi, ši situacija mums yra nežinoma, nežinomi faktiniai duomenys apie teisėjų dalyvavimą šiame renginyje, mokėjimus bei kitus dalykus.“
Už vaišes susimokėjo tik po skandalo
Tai jau ne pirmas kartas, kai teisėjai patenka į dviprasmišką situaciją dėl savo organizuojamų renginių. Dar 2015 m. sausį būrys aukštas pareigas užimančių teisėjų linksminosi Kaišiadorių verslininko, socialdemokrato Algimanto Radvilos pramogų centre „Pas Radvilą“.
Už vakarienę, kurioje buvo vartojamas alkoholis ir keliami įvairūs tostai, teisėjai nesusimokėjo – vėliau iš pareigų atsistatydinęs Lietuvos apeliacinio teismo kancleris Juozas Akstinas aiškino, kad jis iš asmeninių lėšų per du kartus apmokėjo pateiktą sąskaitą. Tačiau kasos kvito jis neturėjo, jo nerado ir pareigūnai, atlikę tyrimą dėl kavinės veiklos – prokurorai nustatė, kad 260 Eur sąskaita net nebuvo įtraukta į bendrovės buhalteriją.
Be to, paaiškėjo, kad puotos dalyviai buvo vaišinami šerniena, kurios įsigijimo dokumentų A. Radvilos vadovaujama kavinė net negalėjo pateikti.
Atsiskaityti už vakarienę teisėjai nutarė tik kilus skandalui, nors anksčiau neprieštaravo, kad teismo kancleris juos pavaišintų – esą tokia tradicija.
Lietuva yra pirmaujančiose pozicijose Europos Sąjungoje (ES) pagal civilinių ir komercinių bylų nagrinėjimo pirmosios instancijos teismuose trukmę, o pagal administracinių bylų nagrinėjimo pirmosios instancijos teisme trukmę yra pirmoje vietoje.
Tai rodo Europos Komisijos pirmadienį paskelbta ES teisingumo rezultatų suvestinė.
Anot Europos Komisijos, Lietuva taip pat yra pirmaujančiose pozicijose pagal informacinių technologijų naudojimą teismuose, vertinant galimybę pateikti teismui ir gauti iš teismo dokumentus, pasirašyti dokumentus, galimybė stebėti bylos eigą elektroniniu būdu.
Lietuva yra ketvirtoje vietoje po Vengrijos, Vokietijos ir Danijos pagal alternatyvių ginčų sprendimo būdų naudojimą.
Nors valdžios sektoriaus išlaidos teismų sistemai Lietuvoje didėjo, jos vis dar nesiekė ES vidurkio. Lietuva yra aštuntoje vietoje ES pagal teisėjų, tenkančių 100 000 gyventojų, skaičių.
Daugiau kaip pusė Lietuvos įmonių teismų ir teisėjų nepriklausomumą vertina pakankamai gerai, rašoma Europos Komisijos atstovybės Lietuvoje išplatintame pranešime.
Neseniai savo įmonėje įdarbinome darbininką. Vos tik sutvarkius įdarbinimo dokumentus pradėjome gauti laiškus iš anstolių. Noriu sužinoti: kokia tvarka ir kiek daugiausiai galima atskaičiuoti iš darbuotojo atlyginimo? Anstolių laiškų yra septyni. Viename jų dar reikia atskaičiuoti po 120 Eur trims vaikų namuose augantiems darbuotojo vaikams – tai jau pusė atlyginimo. Ką daryti toliau? Kiekvienas anstolis reikalauja grąžinti skolą. Pagal kokį eiliškumą mokėti tas skolas?
Tvarkingai surikiuoti kas mėnesį kreditoriams pervedamas darbuotojo skolų dalis padeda antstolių informacija ir Civilinio proceso kodekso normos. Į darbovietes siunčiamuose antstolių patvarkymuose dėl skolos išieškojimo visada nurodoma išieškojimo eilė arba skolos rūšis. Civilinio proceso kodekso 754 straipsnyje įvairios skolos suskirstytos į trijų lygių reikalavimų patenkinimo eiles.
Antrąją eile tenkinami darbuotojų reikalavimai, atsirandantys dėl darbo teisinių santykių. Trečiąja eile tenkinami visi kiti reikalavimai. Tai bankų ir kredito įstaigų reikalavimai grąžinti paskolas ar kreditus, ryšio bei komunalinių paslaugų tiekėjų reikalavimai grąžinti nesumokėtus mokesčius už paslaugas ir kt.
Tokiu atveju patartina informuoti antstolius, vykdančius skolų išieškojimą pagal paskesnės eilės reikalavimus, kad laikinai nėra galimybės iš skolininko darbo užmokesčio ir kitų jam prilygintų išmokų išskaičiuoti lėšas tam tikrų skolų dengimui. Kai skolingo darbuotojo finansinė padėtis pasikeičia (padengiama pirmesnės eilės skola, padidėja darbo užmokestis), pradedamos mokėti likusios skolos. Pervedamų išskaitų sumos turi būti proporcingos išieškomų skolų sumoms.
Nors antstoliui šiuo metu nesuteikta teisė savo patvarkymu išdėstyti skolos mokėjimą dalimis, toks skolos dengimo grafikas gali būti tvirtinamas gavus išieškotojo pritarimą. Dažnai išieškotojams šis kelias būna priimtinas ir jis naudingas abiem pusėms. Tais atvejais, kai skolingas asmuo tenkina ne tik pirmos, bet ir paskesnės eilės reikalavimus bent maža dalimi, įsiskolinimo našta greičiau mažėja ir slegia vis mažiau.
Dažnai išlaikymo prievolę vykdantys asmenys reikalauja išsamių ataskaitų, kur panaudoti jų pinigai. Tokie prašymai pagrįsti tik tada, kai pareiga teikti ataskaitas įrašyta teismo sprendime arba taikos sutartyje. O kitais atvejais preziumuojama, kad vaiką prižiūrintis asmuo gaunamas išlaikymo lėšas naudoja atsakingai ir tinkamai.
Panevėžio apylinkės teismas atmetė buvusio Panevėžio Juozo Miltinio teatro vadovo Lino Marijaus Zaikausko skundą dėl atleidimo iš darbo.
Kultūros ministerija, iki darbo pabaigos nesulaukusi oficialių dokumentų, „kurie pagrįstų direktoriaus nebuvimą darbo vietoje, į teatrą išsiuntė pranešimą apie atleidimą“.
Kreipdamasis į teismą buvęs teatro vadovas L. M. Zaikauskas nurodė, kad su paskirta drausmine nuobauda nesutinka – atleisti jį iš darbo esą nebuvo pagrindo. Be to, ieškinyje teigiama, kad buvo pažeisti teisės aktuose nustatyti procedūriniai pažeidimai – darbo sutartis nutraukta jo atostogų bei nedarbingumo laikotarpiu, kai negalėjo atleisti iš darbo.
L. M. Zaikauskas prašė panaikinti jam skirtą drausminę nuobaudą – atleidimą iš darbo – ir pripažinti, kad tai padaryta pažeidžiant įstatymus.
Ketvirtadienį teismas L. M. Zaikausko skundą atmetė.
„Teismas konstatavo, kad Kultūros ministerija ieškovo atleidimo dieną neturėjo jokių duomenų, išduotų teisės aktų tvarka, kurie būtų pateisinę ieškovo neatvykimą į darbą. Todėl ieškovas buvo atleistas iš darbo nepažeidžiant įstatymo nuostatų“, – BNS sakė Nacionalinės teismų administracijos Komunikacijos skyriaus vadovė Gabija Vaičeliūnaitė.
Ieškovas teisme taip pat teigė, kad nebuvo supažindintas su įsakymu jį atleisti. Tačiau teismas nustatė, kad įsakymo kopija buvo siųsta elektroniniu paštu, o L. M. Zaikauskas nepateikė jokių duomenų, kad įsakymo kopijos negavo.
Konkursą į Panevėžio Juozo Miltinio dramos teatro vadovus režisierius L. M. Zaikauskas laimėjo 2015 metų spalį.
Anksčiau jis yra dirbęs įvairiuose Lietuvos ir užsienio teatruose, 1992–1999 metais vadovavo Lietuvos rusų dramos teatrui.
Prieš L. M. Zaikauskui netenkant pareigų kilo skandalas dėl jo galimo seksualinio priekabiavimo prie aktorės.
Teismas apeliacinio skundo dar negavo, tačiau nuteistajam atstovaujantys teisininkai BNS tikino, kad skundas bus paduotas.
Nukentėjusiai aktorei Erikai Račkytei priteista 3 tūkst. eurų neturtinės žalos atlyginimo ir 100 eurų turtinei žalai atlyginti.
Buvęs teatro vadovas neigia kaltę, teigia, kad nukentėjusiosios yra apkalbėtas, apšmeižtas, tačiau teismas, išnagrinėjęs bylą, šią versiją atmetė ir pripažino jį kaltu.
Už vertimą lytiškai santykiauti Baudžiamasis kodeksas numato areštą arba laisvės atėmimą iki trejų metų.
L. M. Zaikauską seksualiniu priekabiavimu apkaltino aktorė Erika Račkytė. Ji repetavo L. M. Zaikausko režisuotame spektaklyje „Mergaitės svajonė“. Mergina nurodė, kad per repeticijas J. Miltinio dramos teatro vadovas ne kartą jai minėjo, jog po spektaklio premjeros ji turės su juo „permiegoti“, tokiu būdu atsidėkodama už repeticijas.
Pasak E. Račkytės, L. M. Zaikauskas jai sakė, kad tik turėdama lytinių santykių su juo ji bus žvaigždė, jei ne, bus priversta išeiti iš darbo.
Merginos tvirtinimu, pernai kovo 13 dieną apie 18.30 val. prieš repeticiją vadovas pasakė: „ateik čia“, suėmė jai už veido bei pradėjo pareiškėją bučiuoti per prievartą, įsakydamas jai išsižioti. Tą pačią dieną jis po repeticijos išjungė šviesą ir vėl suėmė už veido bei pradėjo bučiuoti per prievartą.
Babelio bokšto legenda pasakoja, kaip bendra žmonių kalba buvo sumaišyta ir virto pasaulio kalbų įvairove. Turbūt sutiksime, kad kartais būna nelengva susikalbėti ne tik skirtinga, bet ir sava kalba, ką jau kalbėti, kai tenka bendrauti aktualia, tačiau nei aiškia, nei pažįstama tema. Teisme tokiu atveju į pagalbą atskuba vertėjai, kurie teisėjų, advokatų, prokurorų kalbas stengiasi suprantamai paaiškinti proceso dalyviams, ir atvirkščiai.
Kaip teigia teismo vertėjos, jų profesinio kelio pradžia tikrai nežadėjo vietos teismų sistemoje – viską lėmė laimingi atsitiktinumai.
„Dvejus metus iš eilės nepavyko įstoti į teisės studijas, tad pradėjau studijuoti rusų kalbą ir literatūrą. Baigusi studijas pradėjau dirbti vaikų namuose, o po šešerių metų supratau, kad noriu keisti darbą, todėl toliau kryptingai ieškojau darbo teisme. Sužinojusi, kad Vilniaus miesto apylinkės teisme reikia teismo posėdžių sekretorės, įsidarbinau. Po trejų metų perėjau dirbti į Vilniaus apygardos teismą, kur taip pat dirbau teismo posėdžių sekretore. Tuometis teismo pirmininkas Albinas Sirvydis paragino savo jėgas išbandyti einant teismo vertėjos pareigas ir nuo tada jau 23 metus dirbu teismo vertėja“, – pasakoja Lietuvos Aukščiausiajame Teisme jau daugiau nei dešimtmetį vertėja dirbanti L. Kireilytė.
O. Vostrenkovos profesinis kelias į teismus buvo kupinas atsitiktinumų.
Anot vertėjų, pagrindinė jų funkcija yra užtikrinti, kad žmonės suprastų, kas vyksta teismo proceso metu.
„Verčiame raštu, žodžiu, einame į teismo posėdžius. Posėdžių metu sėdime šalia teisiamųjų, liudytojų ir prie kitų asmenų, kurie nesupranta lietuviškai. Visi posėdžiai vyksta valstybine lietuvių kalba, jei žmonės nesupranta, mes turime išversti“, – sako O. Vostrenkova.
„Pasitaiko situacijų, kai asmuo supranta, kas vyksta teismo proceso metu, tačiau jam neaiškūs terminai, kuriuos vartoja teisėjas, pavyzdžiui, kas yra nušalinimo teisė. Tuomet tenka sėdėti šalia asmens ir visus terminus paaiškinti kuo paprasčiau“, – savo kasdienio darbo patirtį atskleidžia L. Kireilytė.
Teismo vertėjos džiaugiasi, kad teismo proceso metu dalyviai dažniausiai būna geranoriški ir padeda, jei kažkas būna neaišku, pavyzdžiui, jei pasitaiko kokia sudėtinga byla, kurioje yra daug specifinių teisės terminų, jos visada sulaukia teisininkų pagalbos ir supratingumo.
L. Kireilytė pasakoja, kad vertėjoms tenka išversti ir interesantų į teismą atsiųstus raštus, įvairius prašymus. Per ilgą darbo laiką vertėjos pastebėjo vieną interesantų gudrybę: asmuo paštu atsiunčia raštą rusų kalba, teismas išverčia tą dokumentą į lietuvių kalbą, tada tas pats asmuo, atvykęs į teismą, dar kartą prašo gauti vertimą lietuvių kalba.
„Jie naudojasi šia galimybe žinodami, kad vertimo paslaugos vertimų biure kainuoja brangiai. Pasitaiko atvejų, kai interesantai pradeda ginčyti tą pirmąjį teismo padarytą vertimo variantą“, – pasakoja L. Kireilytė.
Pašnekovė atvira sakydama, kad jai nebuvo lengva pradėti dirbti su baudžiamosiomis bylomis perėjus į Lietuvos Aukščiausiąjį Teismą, nes iki tol 13 metų ji dirbo su civilinėmis bylomis.
„Darbo pobūdžio pakeitimas iš civilinių bylų į baudžiamąsias buvo tikrai sudėtingas. Vertimo požiūriu civilinės bylos galbūt netgi sunkesnės, bet jų privalumas tas, kad verčiant kartu įgyjama teisinių žinių, kurios praverčia kasdieniame gyvenime. Baudžiamosios bylos taip pat nėra lengvos, ypač kai vyrauja labai speciali terminija – bankininkystė, finansai. Todėl turime gerai išmanyti ir suprasti daug sričių, kad žinotume ir suprastume, apie ką turime kalbėti“, – teigia L. Kireilytė.
Vertėjos atskleidė, kad daugiau nei 5 lapus per darbo dieną išversti sudėtinga, ir tai tik tuo atveju, jei nereikia dalyvauti teismo posėdžiuose.
L. Kireilytė pastebi, kad jos darbo teisme pradžioje nutartys būdavo surašytos vidutiniškai į 5 lapus, tačiau kasmet puslapių skaičius didėja, ir dabar vidutiniškai tenka išversti 13–20 lapų, o sudėtingų rezonansinių bylų atveju – net ir 100 lapų dokumentus.
O. Vostrenkova pažymi, kad dėl Vilniaus miesto, kuriame gyvena daug rusų, lenkų kalbomis kalbančių asmenų, specifikos darbo krūvis yra išties nemažas.
Pasak pašnekovių, darbas ir psichologiškai labai įtemptas. Versdamos teisme jos patiria didžiulę atsakomybę, nes verčia teisėjo lūpomis, turi tiksliai perduoti tai, kas sakoma. Tos pačios taisyklės galioja ir verčiant raštu, nes rašoma teismo, o ne vertėjo vardu.
„Vertėjas yra tas žmogus, kuris sėdi arčiausiai proceso dalyvio, posėdyje veikiamas streso nepriklausomai nuo to, ar tai civilinė ar baudžiamoji byla. Kiekviena pusė į teismą atvyksta su savo didžiausiomis problemomis. Visgi paprastai žmonės linkę vertėjus laikyti ta jungtimi, kuri paaiškina viską paprastai ir jiems suprantama kalba, todėl net ir teismo posėdžio metu tvyrant įtampai vertėjas turi išlikti neutralus, padėti, paaiškinti.Žmonės jaučia, kad vertėjas ateina būtent jiems padėti, pagelbėti, ir jie elgiasi nuolankiai ir geranoriškai“, – pasakoja O. Vostrenkova.
Pokalbio pašnekovių paklausus, kokie didžiausi iššūkiai jų darbe, vertėjos atskleidė, kad iššūkiai jas lydi nuolat, nes niekada nežino, kokia byla jų laukia rytoj ir apie ką ten bus kalbama. L. Kireilytė atskleidė, kad dėl kasacinio teismo specifikos tenka mažiau versti žodžiu, o tai, pasak vertėjos, kaip profesionalui gana sudėtinga.
„Gyvas vertėjas yra tol, kol jis verčia žodžiu“, – mano L. Kireilytė.  Kalbėdamos apie teisinės kalbos specifiką, vertėjos pažymi, kad vis dažniau remiamasi tarptautine ir Europos Sąjungos teisės praktika.   „Negalime ateiti į teismo posėdį ir versti neturėdamos nors bendro suvokimo apie teisinę sistemą ir pačią teisę. Teisinės žinios yra būtinos, antraip nieko nepavyks išversti“, – mintimis dalijasi O. Vostrenkova.
Taip pat iššūkiu tampa vaizdingi posakiai, patarlės, frazeologizmai, kurie neturi atitikties lietuvių kalboje.   „Vienoje byloje buvau patekusi į nepatogią padėtį, kai proceso dalyvis kalbėdamas vartojo labai negražius frazeologizmus, o man teko viską versti teisėjui“, – prisimena L. Kireilytė.
O. Vostrenkova po sunkios darbo dienos mėgsta vakarą praleisti teatro ar koncerto aplinkoje. Vertėja domisi renginiais, kurie vyksta mieste, ir stengiasi įdomiausiųjų nepraleisti. Žinoma, kaip teigia pašnekovė, pasitaiko ir tokių dienų, kai po darbo grįžus į namus nebesinori ištarti nė žodžio, nes jaučia atidavusi daug energijos darbo aplinkoje bendraudama su proceso dalyviais.  L. Kireilytė tikina, kad, norint atsiriboti po psichologiškai sunkios dienos, reikia užsiimti visiškai priešinga veikla.
„Pavyzdžiui, aš ramybę randu savanoriaudama gyvūnų globos namuose bei vaikų globos namuose. Kai nuvykstu į vaikų globos namus, kartu su vaikais išeiname pasivaikščioti, bendraujame visai kitomis temomis, nei jos vyrauja darbo metu. Tai man padeda atsipalaiduoti ir suteikia begalinį džiaugsmą, nes galiu padėti kitiems“, – įspūdžiais dalijasi L. Kireilytė.
Didžiausias paskatinimas dirbti, pasak pašnekovių, – padėka. „Frazė „ačiū, mes dabar viską aiškiai supratome“ yra didžiausias paskatinimas darbe“, – pokalbį užbaigia vertėja O. Vostrenkova.
Joninių naktis Vilniuje buvo nerami. Dažniausiai policijos radijo eteryje paryčiais tampa tylu, tik retkarčiais pasigirsta vienas kitas pranešimas. Bet šįkart ramybės eteryje nebuvo visą naktį. Joninių naktį su vienu Vilniaus policijos patrulių ekipažu (kuriame buvo ir Jonas) praleido DELFI žurnalistas.
Vilniuje beveik visą naktį lijo, gal todėl apie 23 val. prie stoties klientų lūkuriavo vos pora prostitučių. Sodų g. prie jų sustojus patruliams, viena iš moterų puolė džiaugsmingai sveikintis. Ji buvo ką pradėjusi „darbą“ ir gražinosi, tvarkėsi šukuoseną. Moteris prajuokino netikėtu klausimu pareigūnui: „Tu man pasakyk kaip vyras - geriau su palaidais ar su surištais plaukais?“.
Apie 23.30 val. policija gavo pranešimą, kad iš „Akropolio“ aikštelės išvažiavo „Hyundai“, kurį vairuoja girtas vyras. Kol Šeškinėje nurodytą automobilį rado patruliai, vairuotojas jau buvo spėjęs padaryti dvi avarijas - atsitrenkė į bordiūrą, paskui į stulpą, bet važiavo toliau. Jis buvo sustabdytas Šeškinės g.
Maždaug tuo pačiu metu, apie 23.40 val., kitame miesto krašte buvo sulaikytas dar vienas Ukrainos pilietis.
Ir šiuo atveju buvo gautas piliečio pranešimas, kad „Opel Vectra“ vairuotojas yra girtas. Pareigūnai nurodytą automobilį sustabdė S. Dariaus ir S. Girėno g., priešais Patrulių rinktinės būstinę. Šiam ukrainiečiui (gim. 1991 m.) irgi nustatytas sunkus girtumas - 2,54 prom.
Užsienietis nepateikė automobilio dokumentų, nes nežinojo, kur jie yra. Tada jis paskambino savo tautiečiui „Opel“ savininkui. Netrukus šis atėjo lydimas moters. Abu irgi neblaivūs.
Atėjusysis iškart ėmė kalbinti patrulius specifinėmis Rusijos ir Ukrainos teisėsaugininkų frazėmis (pvz., išgirdęs, kad jo bičiulis sulaikytas todėl, kad vairavo girtas, pasitikslino: „T.y. vairavo transporto priemonę būdamas apsvaigęs nuo alkoholio?“). Pasiteiravęs, kas „grupės vyresnysis“, pateikė automobilio dokumentus. Maža to, nieko nesakydamas ir nepaleisdamas iš rankų jis ėmė demonstruoti Ukrainos policininko pažymėjimą. Bet mūsų pareigūnams tai nepadarė nė mažiausio įspūdžio: „Ką čia rodai? Staigiai patrauk iš akių!“. Mūsų pareigūnų nesuminkštino nė sovietmečiu trenkiantis kreipinys „draugas policininke“.
Tuo metu tarnybiniame automobilyje uždarytas „Opel“ vairuotojas ėmė daužytis. Atidarius dureles, girtas sulaikytasis ėmė pasipiktinęs šaukti: „Ką aš blogo padariau?!“. Kadangi vyras nenurimo, jį teko surakinti antrankiais.
Ir šiam, ir Šeškinėje sulaikytam vairuotojui pradėti ikiteisminiai tyrimai dėl vairavimo, kai girtumas viršija 1,50 prom.
Joninių naktį Vilniuje gauta daug pranešimų apie muštynes. Buvo smurtaujama ir namuose, ir gatvėse, ir užeigose. Mušėsi ir užsieniečiai.
Mergina parašė pareiškimą. Patruliai agresyvų baro klientą išvežė į komisariatą. Pakeliui sulaikytasis tyčiojosi iš pareigūnų mažų algų ir gyrėsi „aš nedirbu, bet duonai užtenka“.
Po pusvalandžio pagalbos paprašė pagyvenusi moteris, kuri svečiavosi pas draugą (buvusį bendraklasį), o tas ją nei iš šio, nei iš to primušęs. Vyras neigė mušęs, bet moters paakys stipriai ištinęs. Tiesa, vyras irgi gavęs kailin - apdraskytas. Paklaustas, kas apdraskė, paaiškino: „Šita katė“.
Abu buvo smarkiai girti. Dėl ko kilo konfliktas, tą naktį liko neaišku. Tiesa, įsiutusi moteris prisipažino, kad draugas ją nervina pasakodamas apie savo buvusią žmoną ir meilužes.
Vežamas į komisariatą vyriškis sakė vadovavęs sovietmečiu garsiai Vilniaus diskotekai „Amicus“, pasakojo apie pažintis su garsiais žmonėmis.
Apie 3.15 val. buvo gautas pranešimas, kad Žirmūnų g. esančioje „Laimos smuklėje“ mušasi šešiese. Atvažiavę patruliai paprašė skubiai atsiųsti greitąją pagalbą - vienam iš vyrų prasidėjo epilepsijos priepuolis.
Šįkart mušėsi du prieš tris. Paskui abi pusės dėl konflikto kaltino viena kitą.
Po muštynių vienas iš vaikinų pasigedo odinės striukės. Jis parašė pareiškimą policijai ir dėl muštynių, ir dėl striukės.
Tuoj po incidento Vokiečių g., apie 4.20 val., vienas ekipažas Sodų g. pastebėjo akivaizdžiai neblaivų vyrą. Netrukus jis sėdo prie automobilio „Rover“ vairo. Nuvažiavo visai netoli - vos įsukus į Pylimo g. patruliai jį pasivijo ir sustabdė.
Pareigūnai nesigilino, ko girtas vyras ieškojo Sodų gatvėje.
Paryčiais, apie 5.30 val., patruliams teko važiuoti į Linksmąją g. Pagalbos prašė labai girta moteris, kuri svečiavosi pas draugą ir jo seserį, o pastaroji paėmė jos „Audi“ raktus ir neatiduoda. Pranešėja pareigūnams prisiekinėjo nesėsianti prie vairo, kol neišsiblaivys. Tiesiog norinti išeiti iš tų namų, nes ją čia užgaulioja, ir pamiegoti automobilyje, kol kas nors iš draugų ją parveš namo.
Paaiškėjo ir konflikto priežastis - draugas nenori tuoktis, nors jie draugauja jau 15 metų.
Pareigūnai liepė grąžinti pranešėjai automobilio raktus, nes tai jos nuosavybė. Tačiau griežtai įspėjo, kas jos laukia, jei pabandys vairuoti. Policininkai iš tolo ilgokai stebėjo „Audi“ ir jo savininkę - moteris važiuoti neišdrįso.
Joninių naktį net keletas patrulių ekipažų kelias valandas gaudė nepilnamečių kompaniją, siautėjusią Savanorių pr. ir gretimose gatvėse.
Pirmasis pranešimas buvo gautas 22.06 val. - grupelė paauglių Savanorių pr. daužo parduotuvės „Maxima“ duris. Kiek vėliau pranešta, kad tie patys vaikai šiukšlių dėže bando sudaužyti tos pačios parduotuvės duris ir langus (jiems nepavyko). Atvykus patruliams, chuliganai būdavo jau pasišalinę.
Paskui ta pati grupelė kitoje Savanorių pr. vietoje pagrobė autobuso vairuotojo rankinę su bilietais, kortelėmis ir kt.
Prieš pat vidurnaktį vienas po kito gauti trys pranešimai apie išdaužtus stovinčių automobilių langus: Gerosios Vilties g. - nukentėjo „Opel“, Žemaitės g. - „Audi“, Savanorių pr. - „Peugeot“. Ar iš automobilių buvo kas nors pavogta, dar aiškinamasi.
Įsisiautėjusių paauglių ieškojo keletas ekipažų. Pradžioje buvo sučiuptas vienas. Jo kišenėse rasta pagrobtų viešojo transporto bilietų ir autobuso vairuotojo kortelės. Netrukus buvo surasti ir kiti įtariamieji. Iš viso sulaikyti trys paaugliai (gimę 2005, 2004 ir 2002 m., dviem iš jų nustatytas lengvas girtumas) bei 16-metė mergina. Pradėtas ikiteisminis tyrimas dėl vagystės. Tas, kas atvirai pagrobė svetimą turtą, baudžiamas bauda arba areštu, arba laisvės apribojimu, arba laisvės atėmimu iki šešerių metų.
Trys iš keturių sulaikytųjų - du vaikinai ir mergina - uždaryti į areštinę. Paleistas tik jauniausias, nes už vagystę nepilnamečiai atsako nuo 14 metų.
Birželio 23-iosios vakarą, apie 21.45 val., Radviliškyje, Klaipėdos g., namuose, rastas vyro (gim. 1963 m.) lavonas su durtinėmis žaizdomis pilve ir krūtinėje.
Nusikalstamos veikos padarymu įtariamas neblaivus (2,65 prom.) vyras (gim. 1964 m.) uždarytas į Šiaulių apskrities areštinę.
Šeštadienį, apie 16 val., Lazdijų miesto centre užsiliepsnojo pastatas, kuriame įsikūręs prekybos centras „Aibė“, banko „Swedbank“ filialas, kelios parduotuvės.
Kaip pasakoja liudininkai, ugnis įsiplieskė nuo pastato kieme sudėtų kartoninių dėžių. Šalia pastato joms sudėti yra padarytas specialus metalinis aptvaras.
Liudininkai sako, kad šią popierių krūvą padegė ten žaidę nepilnamečiai vaikai iš socialinės rizikos lazdijiečių šeimų. Netoliese yra bendrabutis, kur minėtos šeimos gyvena.
Pasak liudininkų, liepsna persimetė į palėpę, stogas degė atvira liepsna.
Nors į įvykio vietą atsiųstos sustiprintos ugniagesių pajėgos (autokopėčios ir 7 autocisternos), gaisrą lokalizuoti pavyko tik 17.08 val.
Alytaus apskrities policija pranešė, kad tuoj po įvykio sulaikyti, galimai pastato stogą padegę mažamečiai (gim. 2007 ir 2008 m.). Jie papasakojo, kad prie pastato žaidė su degtukais. Po apklausos vaikai perduoti tėvams. Nuostoliai nustatinėjami.
Šeštadienį, 13.53 val., Bendrajame pagalbos centre skubios pagalbos telefono numeriu 112 gautas pranešimas apie tai, kad Kaune, Aleksoto aerodrome nukrito lėktuvas JAK 52. Netrukus paaiškėjo, kad jis ne nukrito, o buvo sudaužytas nesėkmingo nusileidimo metu.
Į įvykio vietą išsiųstos Kauno priešgaisrinės gelbėjimo pajėgos, informuota Kauno greitoji medicinos pagalba.
Aerodromo administracijos darbuotojai DELFI sakė, kad lėktuvas leidosi pernelyg greitai. Ant žemės jis riedėjo per greitai, matydama, jog nusileidimo takas baigiasi, pilotė pasuko į šoną. Lėktuvas sparnu kliudė žemę, keliskart apsisuko. Pasak aerodromo darbuotojų, orlaivis sudaužytas nepataisomai.
Policijos duomenimis, lėktuvo pilotė dėl kairės kojos čiurnos lūžio, raktikaulio sumušimo bei stuburo traumos paguldyta į Kauno ligoninę. Tą pačią dieną į Kauno ligoninė kreipėsi kartu skridęs vyriškis (gim. 1992 m.) (buvo pasišalinęs iš įvykio vietos), kuris, po medikų apžiūros, išleistas į namus.
Birželio 22-osios naktį, apie 3 val., į Jonavos ligoninę pristatyta ir paguldyta mergina (gim. 1996 m.).
Ji tą pačią naktį, apie 2.30 val., Jonavos r., kaime, namuose, pagimdė neišnešiotą, negyvą, nenustatytos lyties kūdikį (embrioną), praneša Policijos departamentas.
Birželio 22 d., apie 9.50 val., Kėdainiuose, Kėkštų tak., Justinavos soduose, tikrinant gautą informaciją apie kontrabandinių cigarečių realizavimą, pastebėtas automobilis „Audi A6“, kurį vairavo vyras (g. 1974 m.).
Atvykus pastiprinimui, vyras pats išėjo iš namo ir buvo sulaikytas bei uždarytas į areštinę. Automobilyje „Audi A6“ bei name ir pagalbinėse patalpose rasti 7 493 pakeliai cigarečių be banderolių ir 20 litrų skysčio, skleidžiančio alkoholio kvapą.
Sulaikymo metu buvo sužalota Kėdainių r. PK Veiklos skyriaus tyrėja (g. 1989 m.), kuri dėl abiejų rankų nubrozdinimų, suteikus med. pagalbą, gydoma ambulatoriškai.
Pradėtas ikiteisminis tyrimas dėl neteisėto stiprių naminių gėrimų laikymo, neteisėtos komercinės veiklos ir pasipriešinimo policijai.
Šeštadienį paryčiais, apie 4.30 val., Vilniuje, Rasų, Dunojaus, Sukilėlių ir Ribiškių Didžioji gatvių sankryžoje, automobilio „Audi“ vairuotojas nepastebėjo elektros laidų ant važiuojamosios dalies ir apsivertė.
Naktį medis užgriuvo and elektros laidų, kuriuos laikantys du betoniniai stulpai nuvirto. Automobilo „Audi“ vairuotojas (gim. 1933 m.) nepastebėjo kiek virš žemės pakibusių storų laidų ir į juos įvažiavo. Automobilis apsivertė aukštyn ratais.
Vėlų penktadienio vakarą, apie 23.05 val., Klaipėdoje, Minijos g., taksi vairuotojas prie sankryžos pastebėjo ir sulaikė neblaivų mopedo vairuotoją bei iškvietė policiją.
1991 m. gimusiam mopedo vairuotojui nustatytas 2,27 prom. girtumas, jis sulaikytas ir uždarytas į areštinę.
Šiauliuose, Dubijos g., birželio 22-osios vakarą, apie 22.50 val., viešoje vietoje, kavinėje, neblaivus (1,97 prom.) vyriškis, gim. 1988 m., aplinkinių žmonių akivaizdoje trikdė įmonės veiklą, kabinėjosi prie nenustatyto asmens, sudavė jam į petį ir galvą.
Užpultasis (asmenybė nenustatyta) dūrė vyriškiui peiliu į krūtinę ir pasišalino. Vyriškis dėl krūtinės kairės pusės pjautos žaizdos ir girtumo po med. apžiūros Respublikinėje Šiaulių ligoninėje išleistas gydytis ambulatoriškai. Dėl viešosios tvarkos pažeidimo jis uždarytas į Šiaulių areštinę.
Tempi miesto Arizononje policija pranešė, kad kovo mėnesį tragiškai pasibaigęs incidentas įvyko tada, kai prie autonominio „Uber“ automobilio vairo sėdėjusi vairuotoja žiūrėjo telefonu transliuojamą televizijos laidą. Suabejoti populiarėjančios paslaugos patikimumu privertusio smūgio, pasak policijos, tikrai buvo galima išvengti.
Ketvirtadienį (birželio 21 d.) Tempi policijos departamentas pateikė 318 puslapių ataskaitą. Joje nurodoma, kad vairuotoja, vardu Rafaela Vasquez, be perstojo žvilgčiojo žemyn ir nestebėjo kelio. Akis ji pakėlė likus vos pusei sekundės iki automobilis partrenkė vakare per kelią ėjusią 49-erių metų pilietę Elaine Herzberg.
Policijos ataskaitoje rašoma, kad prie vairo sėdėjusiai R. Vasquez gali būti pateikti kaltinimai dėl žmogaus žūties sukėlus eismo įvykį. Remiantis tyrimų išvadomis, smūgio tikrai nebūtų įvykę, jei vairuotoja būtų buvusi dėmesinga.
Ar R. Vasquez bus pateikti kaltinimai, kol kas neaišku. Nei su ja pačia, nei su jos advokatu agentūrai „Reuters“ susisiekti nepavyko.
Netrukus prieš teismą stos Varėnos miesto gyventojas J. G., kuriam pareikšti kaltinimai dėl kėsinimosi itin žiauriai nužudyti savo žmoną. Baudžiamoji byla jau perduota nagrinėti Kauno apygardos teismui. Pareigūnai ikiteisminį tyrimą atliko itin operatyviai – jis truko kiek daugiau nei du mėnesius.
Įtariama, kad šių metų balandžio mėnesio pradžioje sutuoktinių namuose kilo konfliktas. Jo metu, įtariama, kaltinamasis, panaudodamas virtuvinį peilį mažametės dukros akivaizdoje, itin žiauriai smurtavo prieš žmoną. Tik kaimynų dėka, kurie išgirdę triukšmą, iškvietė policijos pareigūnus, moteris išgyveno ir buvo laiku nugabenta į gydymo įstaigą, praneša Generalinė prokuratūra.
Apklausiamas įtariamuoju, kaltinamasis prisipažino, kad smurtavo prieš moterį, tačiau paaiškino neplanavęs jos nužudyti. Jo teigimu, žmonai pasakius, kad vyrą palieka ir su juo nebegyvens – neteko savikontrolės ir griebė peilį.
Ikiteisminį tyrimą šioje byloje atliko Alytaus apskrities vyriausiojo policijos komisariato Kriminalinės policijos skyriaus tyrėjai, tyrimui vadovavo Kauno apygardos prokuratūros Pirmojo baudžiamojo persekiojimo skyriaus prokuroras Virginijus Sokolovas.
Pasikėsinimas nužudyti, kai nusikaltimas nebaigtas ne nuo kaltinamojo priklausančių aplinkybių, yra prilyginamas baigtam. Vyrui gresia laisvės atėmimas nuo aštuonerių iki dvidešimties metų arba iki gyvos galvos.
Penktadienį Kauno apygardos teisme prasidėjo Lietuvą sukrėtusios žmogžudystės bylos nagrinėjimas. Į teisiamųjų suolą sėdo Ievos Strazdauskaitės pagrobimu ir nužudymu kaltinami pusbroliai Bieliauskai, tačiau nukentėjusieji teismui pateikė prašymą bylą nagrinėti jiems nedalyvaujant.
Tą patvirtino ir nukentėjusiųjų advokatas. Jo teigimu, nukentėjusieji dalyvaus tik tuose posėdžiuose, kur bus būtini jų parodymai.
Tokią nukentėjusiųjų valią teismas patenkino ir penktadienį pradėjo bylą nagrinėti iš esmės.
Praėjusiame posėdyje buvo sprendžiamas klausimas dėl kėdainiškiams taikytinų kardomųjų priemonių. Teismas tenkino bylai vadovaujančio prokuroro Ginto Ivanausko prašymą kaltinamųjų suėmimą pratęsti maksimaliam terminui – trims mėnesiams.
Prieš prasidedant posėdžiui vieno iš kaltinamųjų giminaitė teismo salėje sukėlė tikrą sąmyšį.
„Ko jūs čia filmuojat? Kodėl jų klausinėjat? Kodėl jūs juos tardot? Tam yra teismas, jis ir spręs. Rašote netiesą“, – susirinkusius žurnalistus užsipuolė vieno iš teisiamųjų suole sėdinčių vaikinų teta.
Tuo tarpu broliai Bieliauskai, kaip ir posėdyje dėl kardomųjų priemonių, taip ir šiandien, kruopščiai slėpė savo veidus bei nepratarė nei žodžio.
Karolis Bieliauskas netikėtai teisme pareiškė, kad nori nušalinti bylai vadovaujantį prokurorą Algimantą Urbelį.
„Jis mane smaugė, žeminančiai mane vadino“, – kaltinimus prokurorui vardino romas.
Vyras pasakojo, kad bijojo, jog jį įmes į prastos būklės kamerą arba dar labiau sumuš, todėl dėl patirto smurto niekur nesikreipė.
„Noriu atsakingai pranešti, kad buvo sudaryta prokurorų grupė, todėl betarpiškai su K. Bieliausku nedirbau. Kaltinamąjį esu matęs tik vieną kartą, besirengiant apklausai. Vėliau su juo kontaktą turėjau tik teisme. Esu nusivylęs, kad yra taip meluojama. Neigiu tokius kaltinimus“, – teigė prokuroras.
Teismas nerado pagrindo tikėti K. Bieliausko pasakojimais, todėl prokuroro nenušalino.
Kaltinamųjų gynėjai teismo paprašė bylos nagrinėjimą perkelti į uždarus teismo posėdžius. Tokiam siūlymui pritarė ir nukentėjusiųjų advokatas bei prokuroras.
„Byla yra susilaukusi labai didelio rezonanso. Nukentėjusieji yra dėkingi žiniasklaidai už pagalbą nusikaltimo metu, tačiau visa bylos nagrinėjimo pradžia atnaujina tą skausmą ir išgyvenimus. Nukentėjusiųjų nuomonė byla turi būti nagrinėjama teisme, o ne televizijoje, ar kažkur kitur.
Nepaskutinėje vietoje yra ir liudytojų susižinojimo klausimas. Bus apklausiama daugybė liudytojų, todėl, mano nuomone, yra blogai, kai dar neliudiję žmonės, viską susižinos teisme. Dėl visų šių aplinkybių, prašau bylą nagrinėti ne viešuose posėdžiuose“, – sakė nukentėjusiuosius atstovaujantis advokatas Marius Endzinas.
Po pasitarimo teisėjų kolegija nusprendė, kad baudžiamoji byla turi būti nagrinėjama uždaruose teismo posėdžiuose. Nuosprendis - neskundžiamas.
Be Bieliauskų posėdyje dalyvavo ir kiti du kaltinamieji. Marijampolietis Algimantas Stankevičius ir Kėdainių rajone gyvenantis Tomas Zaburskas. Kaltinamieji turėjo tarpininkauti vogtų automobilių perdavime.
Paibaigus pirmajam bylos posėdžiui prokuroras A. Urbelis sakė, kad visi kaltinamieji dalinai arba visiškai pripažįsta savo kaltę.
„Kaltinamiesiems Karoliui, Leonui ir Mantui Bieliauskams yra pateikti kaltinimai dėl kvalifikuoto tyčinio nužudymo, dviejų plėšimų, neteisėto laisvės atėmimo, kvalifikuoto svetimo turto sunaikinimo. T. Zagurskis yra kaltinamas kvalifikuotu plėšimu, o A. Stankevičius tuo pačiu plėšimu ir disponavimu neteisėtu šaunamuoju ginklu. Kaltinamieji sutiko duoti parodymus po nukentėjusiųjų apklausos. Visi kaltinamieji prisipažįsta jiems inkriminuojamus nusikaltimus“, – teigė prokuroras.
Pusbroliai Bieliauskai kaltinami tuo, kad veikdami organizuotoje grupėje sugadino svetimą turtą visuotinai pavojingu būdu, panaudodami smurtą ir sukeldami pavojų nukentėjusiojo asmens gyvybei ir sveikatai neteisėtai atėmė žmogui laisvę, grasindami fiziniu smurtu ir jį panaudodami pagrobė didelės vertės svetimą turtą, dėl savanaudiškų paskatų, siekdami nuslėpti kitus nusikaltimus, kankindami itin žiauriai nužudė žmogų.
Trys kaltinamieji, suburti Karolio Bieliausko, dar prieš įtariamą I. Strazdauskaitės nužudymą veikė organizuoto nusikalstamumo grupuotėje.
Susidomėję grobiu kaltinamieji merginą pradėjo sekti. Apie 19 val., greitkelio A1 atkarpoje tarp Bačkonių ir Elektrėnų, važiuodami dideliu greičiu pirmąja eismo juosta, vyrai automobiliu „BMW“ tyčia taranavo „Audi“ dešinę pusę ir jį apgadino. Po inscenizuoto autoįvykio iš savo automobilio išlipusią I. Strazdauskaitę vyrai panaudoję smurtą ir fizinę prievartą įsodino atgal į jos vairuotą automobilį ir jį pasisavinę iš įvykio vietos pabėgo.
Vykstant į vietą, kur pagrobtas automobilis turėjo būti perduotas kitam asmeniui, merginos mobilaus ryšio telefonas buvo išmestas. Pastarasis asmuo pagrobtą automobilį tą patį vakarą paslėpė Žeimių seniūnijoje esančiame miške.
Tyrimo metu buvo nustatyta, kad automobilio paslėpimui buvo pasitelkti keli asmenys, kurie iki to apie planuojamus ir padarytus nusikaltimus nieko nežinojo. Jų atžvilgiu tyrimas dar tęsiamas. Iš viso nusikalstamu būdu užvaldytas turtas įvertintas didesne nei kaip 65 tūkst. eurų suma.
Perdavę pagrobtą automobilį Bieliauskai įtariama sumanė dar žiauresnį planą – I. Strazdauskaitę nužudyti. Kovo 6 d. naktį budeliai atgabeno merginą automobilio bagažinėje į miško tankmę prie buvusio Kėdainių rajono aerodromo, kur ją ir nužudė, o kūną bandė paslėpti užkasdami.
Paryčiais penktadienį, apie 6.35 val., policija gavo pranešimą, kad Varėnos r., Valkininkuose, įvyko avarija.
Vairuotojas pabėgo. Jį netrukus suras policininkai.
Gegužės 13 d., 23.30 val., Šiaulių r., Kuršėnuose, Daugėlių g., du veidus kaukėmis dengę jaunuoliai privažiavo dviračiais prie einančio šaligatviu vyro, gimusio 1974 m., ir jį teleskopinėmis lazdomis sumušė.
Asmenis, mačiusius šį įvykį ar turinčius reikšmingos tyrimui informacijos, prašytume paskambinti Šiaulių miesto ir rajono policijos komisariato vyriausiajai tyrėjai Sandrai Jakei telefonu (8 670) 52340 arba parašyti elektroniniu paštu sandra.jake@policija.lt .
Praėjusį savaitgalį Anglijos Halo mieste rastas lietuvio Rolando Poškaus kūnas. Jau kitą dieną žmogžudyste buvo apkaltintas ir į teismą atvesdintas kitas lietuvis, 23-ejų Mantas Pundžius.
Kaip skelbia portalas hulldailymail, Halo magistratų teisme pasirodžiusio kaltinamojo byla bus nagrinėjama visai netrukus. M. Pundžiaus advokatas Robinas Smithas teisme tikino, jog lietuviui kalėjime grėstų susidorojimas.
DELFI primena, kad nužudyto lietuvio bylos tyrimas aktyviai vykdomas jau kurį laiką.
Tą patį savaitgalį vakarinėje miesto dalyje pastebėtos gausios policijos pajėgos, sekmadienį laikinai uždaryta viena gatvė, apieškoti keli namai, o teisėsaugininkų atstovai spaudai patvirtino, kad šie veiksmai susiję su nužudymo tyrimu.
Antradienį patvirtinta, kad atliekant tyrimo veiksmus sulaikyti trys asmenys – 42 ir 18 metų moterys bei 23 metų vyras. Nepaisant to, toliau intensyviai ieškoma liudininkų, policija norėtų pasikalbėti su vyru, kuris ankstų penktadienio rytą pastebėtas Arthuro gatvėje einantis Walliker gatvės link. Pareigūnus taip pat domina juodaplaukė moteris, ten pat pastebėta penktadienį paryčiais, ji su savimi turėjo pirkinių maišelį.
Ketvirtadienį, 18.12 val., Bendrajame pagalbos centre skubios pagalbos telefono numeriu 112 gautas pranešimas apie tai, kad Kuršių mariose, nuo Juodkrantės link Klaipėdos 2 km, ant seklumos užplaukė jachta. Jachtoje yra 10 žmonių.
Į įvykio vietą išsiųstos Nidos priešgaisrinės gelbėjimo pajėgos, informacija apie įvykį perduota Klaipėdos greitosios medicinos pagalbos stočiai, Klaipėdos apskrities vyriausiajam policijos komisariatui, Valstybės sienos apsaugos tarnybos Pakrančių apsaugos rinktinei, Jūrų gelbėjimo koordinavimo centrui.
Gelbėtojai į krantą parplukdė devynis žmones. Dešimtasis - kapitonas - pasiliko ant seklumos užstrigusioje jachtoje.
Vienam iš parplukdytų keleivių dėl šoko prireikė medikų pagalbos.
Akmenės rajono policijos komisariato pareigūnai vykdo ikiteisminį tyrimą dėl be žinios dingusio Remigijaus Miežutavičiaus (gim. 1980 m.) paieškos.
Tyrimo metu nustatyta, kad birželio 19 d., ryte, tiksliai nenustatytu laiku, iš namų, esančių Naujojoje Akmenėje, V. Kudirkos g., R. Miežutavičius išvažiavo juodos spalvos vyrišku dviračiu „Brfnnabor Danger“ iki šiol negrįžta .
R. Miežutavičius yra apie 170 cm ūgio, vidutinio kūno sudėjimo, praplikęs, vilkėjo languotus mėlynus bridžus, buvo apsirengęs mėlynais marškinėliais trumpomis rankovėmis, avėjo juodos spalvos gumines šlepetes.
Gyventojų, pastebėjusių ieškomą asmenį ar galinčių suteikti bet kokios informacijos apie galimą jo buvimo vietą, prašoma pranešti Akmenės r. PK Veiklos skyriaus vyriausiajai tyrėjai Inesai Meižienei, tel. 8 700 61572 arba pranešti bendruoju pagalbos centro tel. 112.
Savo kaimynę Panevėžio rajone, Lėvens upėje, nuskandinę sutuoktiniai kalės 7 ir 10 metų, jų veiksmus teismas įvertino kaip nužudymą.
Panevėžio apygardos teismo nuosprendžiu Valerijus Raskazovas kalės 10 metų, o jo sutuoktinė Laura Raskazovienė – 7 metus, ketvirtadienį pranešė teismas.
Byla apygardos teisme nagrinėta pagal du kaltinimus lygiagrečiai – prokurorės palaikomą kaltinimą dėl neatsargaus gyvybės atėmimo ir nukentėjusiųjų savarankiškai pareikštą kaltinimą.
Teismas nustatė, kad L. ir V. Raskazovai, 2016 metų balandžio 30 – gegužės 1 dienomis, būdami apsvaigę nuo alkoholio, nukentėjusiųjų sodybos kieme, po savo automobiliu rado be sąmonės gulinčią kaimynę G. M.
Sutuoktiniai ją iš po automobilio ištraukė, įkėlė į automobilio bagažinę, nuvežė prie Lėvens upės ir įmetė į vandenį. Moteris nuskendo.
„Nors kaltinamieji teigė nesupratę, kad G. M. buvo gyva, kai ją ištraukė iš po automobilio, teismas pažymėjo, kad iki įmesdami moterį į upę jie turėjo galimybę net tris kartus patikrinti jos gyvybines funkcijas, tačiau to nepadarė,“ – paskelbė teismas.
Teismo įsitikinimu, visos byloje nustatytos aplinkybės rodo, kad abu sutuoktiniai buvo aktyvūs nužudymo dalyviai ir atliko bendrus veiksmus.
„Nė vienas iš kaltinamųjų nesiėmė tokiais atvejais įprastų priemonių – neiškvietė greitosios medicinos pagalbos, nenuvežė nukentėjusiosios į artimiausią medicinos įstaigą, nesiėmė tokiais atvejais būtinų ir įprastų pagalbos suteikimo priemonių, kurias V. R., kaip automobilio vairuotojas, privalėjo žinoti ir mokėti panaudoti. Jie netgi apie tai nepasakė namo šeimininkui – moters sutuoktiniui A. M.“, – nuosprendyje pažymėjo teismas.
Skirdamas bausmes teismas atsižvelgė į tai, kad sutuoktiniai nusikalto būdami apsvaigę nuo alkoholio, ir tai yra jų atsakomybę sunkinanti aplinkybė. V. Raskazovas teisiamas trečią kartą, turi neišnykusį teistumą, L. Raskazovienė teisiama pirmą kartą, jos vaidmuo nusikaltimo padaryme buvo akivaizdžiai menkesnis, ir ji veikė V. Raskazovo paskatinta.
Nužudytos moters artimiesiems – vyrui ir dukrai teismas priteisė iš kaltinamųjų po 15 tūkst. eurų neturtinei žalai atlyginti bei kiek daugiau nei 6 tūkst. eurų turtinei žalai atlyginti.
Panevėžio apygardos teismo nuosprendis per 20 dienų gali būti skundžiamas Lietuvos apeliaciniam teismui.
Auka ir už jų nužudymai nuteisti sutuoktiniai buvo kaimynai. Raskazovai gyveno nuolat, o auka turėjo sodybą ir atvykdavo retkarčiais.
2017 metų birželio 9 dieną apylinkės teismas paskelbė nuosprendį, kuriuo sutuoktinius pripažino kaltais dėl neatsargaus gyvybės atėmimo. Buvo skirtos laisvės atėmimo bausmės, tačiau bausmių vykdymas atidėtas.
Nesutikę su tokiu pirmosios instancijos teismo sprendimu, žuvusios moters artimieji kreipėsi į Panevėžio apygardos teismą, siekdami, kad kaltinimas sutuoktiniams būtų pakeistas į sunkesnį – iš neatsargaus gyvybės atėmimo į tyčinį nužudymą.
Nukentėjusiųjų apeliacinius skundus išnagrinėjusi apygardos teismo teisėjų kolegija konstatavo, kad nagrinėdamas bylą apylinkės teismas pažeidė Baudžiamojo proceso kodekso nuostatas, o tai sutrukdė teismui išsamiai ir nešališkai išnagrinėti bylą bei priimti teisingą sprendimą.
Todėl 2017 metų gruodžio 20 dieną teisėjų kolegija panaikino apylinkės teismo nuosprendį ir nutarė, kad byla turi būti nagrinėjama iš naujo apygardos teisme.
Raskazovai apygardos teisme pasinaudojo teise parodymų pagal naujai jiems pareikštą kaltinimą neduoti.
Ketvirtadienį, 15.06 val., Bendrajame pagalbos centre skubios pagalbos telefono numeriu 112 gautas pranešimas apie tai, kad Šilalės r., Traksėdžio sen., Nevočių kaime, Mokyklos g. 12A, ant žmogaus užvirto statomo pastato pamatų blokai.
Į įvykio vietą išsiųstos Šilalės priešgaisrinės gelbėjimo pajėgos, informacija apie įvykį perduota Kauno greitosios medicinos pagalbos stočiai, Tauragės apskrities vyriausiam policijos komisariatui.
Ugniagesiai gelbėtojai iš po blokų ištraukė žmogų, jis jau buvo negyvas.
Birželio 16 d., apie 10 val., Šiauliuose, Žaliūkių g., iš namų išėjo ir iki šiol negrįžta 60 metų Antanas Rutkauskas.
Vyras maždaug 190 cm ūgio, vidutinio kūno sudėjimo, trumpų žilų plaukų, vilkėjo šviesios spalvos trumpą striukę, mėlynos spalvos džinsus, avėjo mėlynos spalvos batus.
Turinčius informacijos apie šio vyro buvimo vietą, prašome informuoti tyrėją Martyną Simonaitį tel. 8-41 397 222 arba el. p. martynas.simonaitis@policija.lt
Vilniaus apygardos prokuratūros vyriausiasis prokuroras Lietuvos Aukščiausiajam Teismui padavė kasacinį skundą dėl apeliacinės instancijos teismo nuosprendžio, kuriuo didžiausią ir tragiškiausią dešimtmečio gaisrą Vilniuje sukėlusiam Artūrui Dailidei paskirta 20 metų laisvės atėmimo bausmė, ją atliekant pataisos namuose.
Prokuroras kasaciniu skundu prašo panaikinti Lietuvos apeliacinio teismo nuosprendžio dalį, kurioje A. Dailidei paskirta 20 metų laisvės atėmimo bausmė, ją atliekant pataisos namuose ir prašo baudžiamąją bylą perduoti iš naujo nagrinėti apeliacine tvarka, kad teismas apsvarstytų galimybę jam skirti laisvės atėmimo iki gyvos galvos bausmę.
A. Dailidė yra pripažintas kaltu ir nuteistas už tai, kad 2007 metų kovo 11-osios naktį Vilniuje, Žirmūnų gatvėje esančiame 9 aukštų daugiabutyje tyčia sukėlė gaisrą ir taip sunkinančiomis aplinkybėmis nužudė šešis žmones. Dėl šių jo tyčinių veiksmų dar 22 asmenys patyrė nudegimų ir kitų sužalojimų, buvo sunaikinta turto daugiau negu už 82 tūkst. eurų. Nukentėjusiaisiais šioje byloje pripažinta daugiau kaip 50 asmenų. Bausmė A. Dailidei skirta ir už 2014 metų gruodžio mėnesį tame pačiame daugiabutyje tyčia sukeltą dar vieną gaisrą, kurio metu padaryta žala viršijo 2 tūkst. eurų, praneša Generalinė prokuratūra.
2017 m. spalio 19 d. Vilniaus apygardos vyriausiasis prokuroras Lietuvos apeliaciniam teismui buvo pateikęs apeliacinį skundą, kuriuo prašė skirti A. Dailidei laisvės atėmimo iki gyvos galvos bausmę, ją atliekant kalėjime. Teismas iš dalies tenkino vyriausiojo prokuroro apeliacinį skundą ir sugriežtino bausmę, skirdamas A. Dailidei 20 metų laisvės atėmimo bausmę, atliekant ją pataisos namuose (Vilniaus apygardos teismas buvo skyręs 15 metų).
Kasaciniame skunde prokuroras akcentuoja, kad apeliacinės instancijos teismas, skirdamas A. Dailidei bausmę, netinkamai pritaikė baudžiamąjį įstatymą, nes netinkamai pritaikė Baudžiamojo kodekso bendrosios dalies normas – pažeidė bendruosius bausmės skyrimo pagrindus.
„A. Dailidei apeliacinės instancijos teismo paskirta terminuoto laisvės atėmimo bausmė savo rūšimi nėra adekvati jo padaryto labai sunkaus nusikaltimo, susijusio su daugelio žmonių gyvybės atėmimu, pavojingumo laipsniui, o A. Dailidei paskirta terminuota laisvės atėmimo bausmė neatitinka teisingumo principo, nes šio principo reikalavimų įgyvendinimas paskiriant bausmę kaltininkui – tai ne tik nusikalstamos veikos, jos padarymo aplinkybių, kaltininko asmenybės įvertinimas. Ne mažiau svarbus yra ir nuo nusikaltimo nukentėjusių asmenų teisėtų interesų suvokimas, siekis juos saugoti ir baudžiamajame įstatyme numatytomis priemonėmis ginti. Dėl to bausmė yra teisinga, kai ją skiriant įvertinami ir kaltininko, ir nukentėjusiojo interesai, kai nė vieniems iš jų nesuteikiama prioritetinė reikšmė. Pabrėžtina, kad skiriant bausmę negali būti ignoruojamos ar neįvertinamos ir dėl nusikaltimo prarastos vertybės, jų svarba, vieta vertybių hierarchijoje. Pernelyg švelni, veikos pavojingumo, jos padarinių, kaltininko asmenybės neatitinkanti bausmė pažeidžia ir humaniškumo principą, nes taip yra sumenkinami nukentėjusiųjų interesai, pažeidžiamas jų orumas. Tokiais teismo sprendimais kartu formuojama nuomonė, kad teismai nevienodai, šališkai saugo atskirų baudžiamųjų teisinių santykių subjektų interesus. Apeliacinės instancijos teismas nuteistajam A. Dailidei skirdamas dvidešimties metų terminuoto laisvės atėmimo bausmę, netinkamai pritaikė Baudžiamojo kodekso 41 ir 54 straipsnių nuostatas ir jam skyrė ne tos rūšies, aiškiai per švelnią bausmę. Tuo tarpu baudžiamajame įstatyme įtvirtinta bausmės paskirtis šioje byloje gali būti realizuota izoliuojant kaltininką nuo visuomenės iki gyvos galvos“, – rašoma prokuroro kasaciniame skunde.
Kauno apygardos prokuratūroje baigtas ikiteisminis tyrimas dėl tyčinio S. P. nužudymo ir jo palaikų slėpimo. Kaltinimai nužudžius vyrą pareikšti 38 metų Kauno miesto gyventojui D. N. Įtariama, kad po nužudymo, padedant bendrininkui A. N., vyras aukos kūną paslėpė vietinės kanalizacijos šulinyje, kuriame palaikai prabuvo dvejus metus.
2016-ųjų pradžioje policija išplatino dingusio be žinios 39 metų vyriškio nuotrauką. Po ilgų paieškų vyro lavonas rastas praėjus dvejiems metams po dingimo. Ikiteisminio tyrimo metu surinktų duomenų visuma leidžia įtarti, kad per išgertuves, kuriose dalyvavo abu kaltinamieji ir auka, įvyko konfliktas. Jo metu kaltinamasis D. N., būdamas neblaivus, panaudodamas keramikinį puodelį, galimai sudavė aukai į galvą. Dėl šios priežasties S. P. įvykio vietoje mirė. Įtariama, kad kaltinamieji vyro kūną įmetė į šulinį.
Kaltinamasis D. N. nepripažįsta įvykdęs jam inkriminuojamą nusikalstamą veiką. A. N. pripažįsta, kad padėjo draugui paslėpti S. P. lavoną ir slėpė informaciją apie padarytą nusikaltimą, praneša Generalinė prokuratūra.
Ikiteisminį tyrimą šioje byloje atliko Kauno apskrities vyriausiojo policijos komisariato Sunkių nusikaltimų tyrimo valdybos Trečiojo skyriaus tyrėjai, tyrimui vadovavo Kauno apygardos prokuratūros Pirmojo baudžiamojo persekiojimo skyriaus prokuroras Darius Jakutis.
Baudžiamasis kodeksas už tyčinį nužudymą numato laisvės atėmimą nuo 7 iki 15 metų. Už nusikaltimo ar nusikaltimą padariusio asmens slėpimą gresia viešieji darbai, bauda, laisvės apribojimas, areštas arba laisvės atėmimas iki 2 metų.
Kai birželio 19-osios ryte pakirdę Dauginčių kaimo (Šiaulių r.) ūkininkai savo kieme neberado per 50 tūkstančių eurų kainuojančio savo traktoriaus, iš karto atskubėjo į policiją. Šiaulių miesto ir rajono policijos komisariato pareigūnai nedelsdami pradėjo ikiteisminį tyrimą dėl vagystės ir traktoriaus paiešką.
Tačiau 51 metų Šiaulių rajono gyventojas vis nesulaukė įkvėpimo darbui, nes nuolat svaiginosi alkoholiu. Šeimininkai kantriai laukė, kada gi jų meistras išsiblaivys. Tačiau jį, birželio 19-ąją pasiekusį „kominę“ būseną, ištiko meilės priepuolis ir jis nutarė žūtbūt aplankyti gretimame kaime gyvenančią savo draugę.
Kadangi automobilio neturėjo, pas draugę išriedėjo prabangiu vyšnios spalvos traktoriumi „Valtra T171H“, rašoma Šiaulių apskrities policijos pranešime.
Pasiekęs Drąsučių kaime gyvenančią moterį, vyras iškėlė balių, kuris tęsėsi iki birželio 20-osios ryto, kol pareigūnai pasibeldė į draugės buto duris. Sunkiai aplinkoje besiorientuojantis vyras buvo išvežtas į areštinę, o po daugiabučio namo langais stovėjęs traktorius grąžintas savininkams.
Kelionė pasisavintu traktoriumi pas mylimąją vyrui baigėsi įtarimu dėl vagystės. Ikiteisminis tyrimas baigtas pagreitintu procesu ir ketvirtadienį baudžiamoji byla jau perduota nagrinėti teismui.
Ketvirtadienį pranešta apie Vilniaus apygardos teisme išpiltą gyvsidabrį. Visgi pranešimas buvo melagingas.
13.24 val. į Bendrąjį pagalbos centrą paskambinęs neprisistatęs asmuo pranešė, kad Vilniaus apygardos teisme išpiltas didelis kiekis gyvsidabrio.
Į teismo patalpas skubiai atvyko Vilniaus apskrities policijos pareigūnai, kurie STOP juosta užtvėrė įėjimą į teismą. Atvykę priešgaisrinės gelbėjimo tarnybos pareigūnai, specialiu prietaisu išmatavo gyvsidabrio garų koncentraciją teismo patalpose.
Patikrinus, pareigūnai teismo patalpose nenustatė padidėjusios gyvsidabrio garų koncentracijos, ji neviršijo normos ribų, praneša Vilniaus apygardos teismas.
Teismo darbuotojai iš pastato evakuoti nebuvo ir darbą tęsė toliau.
Trečiadienį buvo užfiksuotas neįprastas vaizdas - priešinga kryptimi važiavęs motorolerio vairuotojas bėgo nuo policijos pareigūnų. Pasirodo, kad jam tai pavyko padaryti.
DELFI redakciją pasiekė daug visuomenės dėmesio sulaukęs vaizdo įrašas. Jame buvo užfiksuota, kaip priešinga eismo kryptimi važiuoja dviratė transporto priemonė, o policija ją vejasi.
A. Grauslienė paaiškino, kad apie 17 val. buvo pastebėtas nuo Tauralaukio pusės įtartinai važiuojantis motoroleris, kurį vairavo vyras. Pareigūnai transporto priemonę susistabdė, tačiau šis apsuko savo motorolerį ir nuvažiavo priešinga eismo kryptimi „Žaliojo slėnio“ link.
Pasirodo, kad sprukęs vyriškis pasuko į gyvenvietę ir nuvažiavo pėsčiųjų taku, o policijos pareigūnai nebegalėjo jo vytis, todėl šis ir nurūko savo keliais.
Klaipėdos policijos atstovė spaudai patikino, kad vairuotojas jau yra nustatytas ir jį greitu metu aplankys pareigūnai.
Kol kas nėra aišku ar vairuotojas buvo blaivus.
Už vaido įrašą DELFI dėkoja Erikui!
Klaipėdos policijos pareigūnai sulaikė su organizuotu nusikalstamumu siejamus asmenis, kurie Klaipėdos apskrityje dideliais kiekiais platino narkotinę medžiagą – kokainą.
Jungtinėje Karalystėje už disponavimą suklastotais dokumentais ir priemonėmis jiems gaminti, vengimą atlikti bausmę, plėšimą bei vagystę teistas uostamiestyje registruotos bendrovės direktorius, 5 kartus už kūno sužalojimą, viešosios tvarkos pažeidimus bei kelių eismo saugumo taisyklių pažeidimą teistas klaipėdietis bei jo sugyventinė sulaikyti 2018 m. birželio pradžioje vieno iš įtariamųjų išsinuomotose gamybinėse patalpose.
Kratos metu pareigūnai aptiko apie 400 g kokaino, narkotinę medžiagą – kanapių dervą, įrankius ir priemones narkotikams fasuoti bei kitus įkalčius. Narkotikų, dopingo medžiagų bei kitų civilinėje apyvartoje ribojamų daiktų aptikta sulaikytųjų namuose bei transporto priemonėse.
Įtarimai dėl kokaino laikymo pareikšti ir dviems 2017 m. rudenį Kretingoje sulaikytiems skuodiškiams.
Du neteisėtu disponavimu narkotikais labai dideliais kiekiais įtariami asmenys suimti, o moteriai paskirtos švelnesnės už suėmimą kardomosios priemonės.
Įtariamoji ne kartą patekdavo į policijos akiratį kartu su prieštaringos reputacijos asmenimis. 2007 m. vasarą Klaipėdos r. ji kartu su buvusiu vyru ir kitais neblaiviais eismo įvykio dalyviais trukdė žurnalistei ir korespondentui prieiti prie avarijos vietos, įžeidinėjo juos necenzūriniais žodžiais, grasino ir naudojo fizinį smurtą bei sudaužė vaizdo kamerą, o 2011 m. kartu su buvusiu vyru ir kitais bendrininkais nuteista už netikrų pinigų realizavimą dideliais kiekiais.
Ikiteisminį tyrimą organizuoja ir jam vadovauja Klaipėdos apygardos prokuratūros Organizuotų nusikaltimų ir korupcijos tyrimo skyrius (ONKTS).
Už neteisėtą disponavimą narkotinėmis ar psichotropinėmis medžiagomis labai dideliais kiekiais baudžiama laisvės atėmimu nuo 10 iki 15 metų.
Neįtikėtinas vasaros darbas - nepilnametis pardavinėjo narkotikus.
Pradėtas ikiteisminis tyrimas dėl narkotinių medžiagų platinimo.
Kauno rajone automobilio vairuotojas sužalojo pėsčiąją. Pasirodo, kad tai padarė pareigūnas vairuodamas tarnybinį automobilį.
Nelaimėlė dėl galvos traumos, suteikus medicininę pagalbą, gydoma ambulatoriškai.

Šiais metais išleidome virš 200 specialistų. Bet jie visi sėkmingai daro karjerą užsienyje, nors ryšių su Lietuva nenutraukia – pinigus parvežą į Lietuvą. Jūrininkas kuria gerovę Lietuvoje, nes uždirbtus pinigus išleidžia Lietuvoje. Tai labai didelis skirtumas nuo emigranto – emigrantas išvažiuoja ir gerovę kuria kitai valstybei, o jūrininkas – savo valstybei
Lietuvos aukštoji jūreivystės mokykla rengia laivavedžius ir laivų mechanikus – tai dvi tarptautinės specialybės, kurios leidžia žmogui dirbti bet kuriame pasaulio laive.
„Šios dvi profesijos yra tarptautinės, baigęs absolventas renkasi darbo vietą bet kuriame pasaulio laive. Dauguma baigusių renkasi užsienio laivus, nes Lietuvos laivynas negali pasiūlyti tiek darbo vietų, kiek mes parengiame specialistų. Šiais metais išleidome virš 200 specialistų. Bet jie visi sėkmingai daro karjerą užsienyje, nors ryšių su Lietuva nenutraukia – pinigus parvežą į Lietuvą. Jūrininkas kuria gerovę Lietuvoje, nes uždirbtus pinigus išleidžia Lietuvoje. Tai labai didelis skirtumas nuo emigranto – emigrantas išvažiuoja ir gerovę kuria kitai valstybei, o jūrininkas – savo valstybei“, - pasakojo G. Kalvaitienė.
„Čekija, kuri nėra jūrinė valstybė ir neturi jūrų uosto, spręsdama nedarbo klausimus ruošia jūrininkus kitose užsienio akademijose ir jų piliečiai dirba užsienio laivuose, o pinigus leidžia savo šalyje“, - pridūrė pašnekovė.
Mokykla taip pat rengia ir kranto specialistus: uosto ir laivybos finansininkus, vadybininkus bei transporto logistikos specialistus.
G. Kalvaitienė pirmoji pasitinka atvykusius ekskursijos dalyvius ir pirmiausia palydi į simuliacinį kambarį, kuriame galima praktikuotis, kaip valdyti laivą Klaipėdos uoste. Simuliaciniai įrenginiai atspindi realią situaciją: laivą galima sukti, didinti ir mažinti greitį, aplenkti kliūtis, taip pat vairuoti laivą esant bet kokioms oro sąlygoms: lyjant, kilus audrai, stipriai banguojant ar žaibuojant.
„Jūs esate laivo valdymo tiltelyje, kur iš vienos vietos yra valdomas laivas. Plaukimas visur yra Klaipėdos uoste, jūs esate locmaniniame kateryje. Čia duodamas greitis, greitis yra nuo 0 iki 25 mazgų, tai labai greitaeigis kateris. Vairu valdomas laivas, pasukate vairą į dešinę, ekrane rodo žalią spalvą, laivas suksis į dešinę, jeigu bus raudona spalva – laivas suksis į kairę“, - pasakojo ekskursijos vedlys.
Jis įspėja, kad vairuojantieji laivą turi žiūrėti, kad kateris neužplauktų ant seklumos: „Reikia stengtis laikytis arčiau vidurio, nes kur gylis bus 2 metrai, laivas gali užkliūti už seklumos“, - įspėjami laivo vairininkai.
Kol simuliaciniame kambaryje maži ir suaugę laivavedžiai vairuoja, iš kitos kabinos gidas mikliai keičia oro sąlygas: plaukti tenka per audrą, lietų, stipriai banguojant.
Hidroterminį kostiumą reikia apsivilkti per 2 min
Atsiplėšę nuo vairavimo ekskursijos dalyviai pėdina į kitą patalpą, kurioje būsimi jūrininkai mokomi, kaip reaguoti į ekstremalias situacijas. Pirmoji užduotis – staigiai apsirengti hidroterminį kostiumą.
Lietuvos aukštosios jūreivystės mokyklos Jūrininkų mokymo centro vedėjas Stasys Lembutis pasakoja, kad jūrininkas kostiumą turi mokėti apsirengti per 2 minutes, bet tai pakankamai sudėtinga, nes reikia taisyklingai susivežti visus raištelius. Anot Centro vedėjo, iš pradžių būsimiems jūrininkams apsirengti neužtenka ir 5 minučių, bet treniruojantis rezultatai iškart pagerėja.
„Hidroterminis kostiumas išlaiko kūną ant vandens. Esant 0 laipsnio vandens temperatūrai žmogus gali išbūti apie 6 valandas, o jo kūno temperatūra gali nukristi tik porą laipsnių. Jeigu kostiumas dar labiau pašiltintas, žmogus vandenyje gali išbūti dar ilgiau“, - pasakojo S. Lembutis.
Jo pasakojimu, gyvenime gali būti situacijų, kad reikia šokti iš laivo – būsimi jūrininkai irgi treniruojasi, kaip tą daryti taisyklingai. Pasak S. Lembučio, šokant iš laivo aukštis gali siekti apie 20 metrų, bet pratybose šokama nuo žemesnio tiltelio.
Šokdamas iš laivo žmogus turi apsivilkti ir gelbėjimosi liemenę, kuri sukonstruota taip, kad žmogus net be sąmonės būtų atverčiamas į gulimąją poziciją veidu į viršų.
Kilus ekstremaliai situacijai metami ir specialūs plaustai, kurie būna supakuoti specialiuose konteineriuose. Konteineriai tvirtinami ant viršutinio laivo denio. Jeigu laivas skęsta ir panyra į 5-6 metrų gylį, nuo vandens spaudimo pradeda veikti automatinis hidraulinis vožtuvas, plaustai ima pūstis, konteineris išsiskiria ir plaustai iškyla į paviršių.
„Jame yra maisto ir vandens atsargų, pirotechninės priemonės, dūmų paleidimo priemonės. Jeigu ilgiau nesurandami žmonės, čia yra ir meškerių – galima žuvies pasigauti“, - aiškino S. Lembutis.
Jūrininkų mokymo centro vedėjas aiškina, kad būsimi jūrininkai taip pat privalo išmokti taisyklingai užsidėti gelbėjimosi diržą.
„Kad nebūtų taip, jog žmogų pakelia iš vandens vos ne iki malūnsparnio, o jis išsprūsta iš to diržo ir nukrenta vėl į vandenį“, - sakė S. Lembutis.
Tačiau tai dar ne viskas, ką turi mokėti būsimas jūrininkas. Viena ekstremaliausių situacijų laive – kilęs gaisras. Pasak S. Lembučio, gaisro bet kaip neužgesinsi dėl sūkurių, skersvėjų, ventiliacinių angų.
„Būna net ir tokių atvejų, kai kapitonas duoda įsakymą palikti laivą“, - pasakoja S. Lembutis.
Jo pasakojimu, kilus gaisrui, pirmiausia į jį siunčiami žvalgai, apsivilkę specialiais kostiumais su kvėpavimo aparatais.
„Kiekviename laive yra apmokyti žmonės, kurie atlieka žvalgo funkcijas. Su tokiu kostiumu žmonės gali eiti į patalpas, kurių temperatūra siekia 400 laipsnių. Aišku, esant tokiai temperatūrai ilgai neišbūsi – tik 25-30 minučių. Jeigu vienas žmogus kažko nespėjo padaryti, jis išeina, jį pakeičia kitas žmogus“, - sakė S. Lembutis.
Žvalgas, anot jo, turi nustatyti, ar yra nukentėjusių žmonių, evakuoti juos, surasti gaisro židinį, nustatyti, kur ir kas dega, bei rekomenduoti gaisro gesinimo priemones. Visa informacija perduodama kapitonui.
„Kai studentai gauna teorines žinias, jie eina praktiškai atlikti pratybų“, - sakė Jūrininkų mokymo centro vedėjas.
Praktinių pratybų metu, būsimi jūrininkai eina per labirintus, ieško gaisro židinio – paprastai dega laužas, elektriniai įrenginiai arba uždegtos dujos. Dar kiti studentai imituotose laivo patalpose ieško nukentėjusių žmonių ir evakuoja juos į saugia vietą.
Man reikia prisitaikyti prie Baltijos – šiaurės mentaliteto. Aš iš romaniškos šalies, iš Balkanų, kur visi rėkia, reiškia jausmus. Lietuvoje žmonės uždaresni, santūresni, per daug nešneka. Aš dar kol kas nelabai moku lietuviškai, bet, išėjęs iš namų, nedaug tą kalbą ir vartoju – žmonės tiesiog nelabai komunikuoja.
George'as Bushas jaunesnysis per Rugsėjo 11-osios įvykius pateikė vieną labai gerą pavyzdį. Jis pasakė: „jūs arba su mumis, arba prieš mus“. Jeigu norite, kad žmonės sektų jumis, turite nurodyti, ko nenorite, kad jie darytų ir priešpastatyti tai, ką norite, kad jie darytų.
Kartais atrodo, jog mums Lietuvoje „Eurovizija“ yra nacionalinė tragedija. Mes taip norime laimėti ir sykiu taip to nelinkime savo atlikėjams, atvirkščiai, linkime, kad jie prasmegtų, paslystų. Tai yra nacionalinė tragedija – amžinas neapsisprendimas, ko mes iš tikrųjų norime: ar linkime atlikėjui gero, ar linkime, kad jis prasmegtų skradžiai žemę.
Jei Lietuva nori su mumis bendradarbiauti ir jei Lietuva atsikratys kažkokio spaudimo iš šalies, mes sukursim tokius santykius, kokių iš mūsų nori mūsų tautos, ir ne tik tautos - politinis elitas ir jūsų, ir mūsų.
Policija nėra šiukšlių dėžė: jei žmonės nori veiksmingo ir greito reagavimo į sunkius bei labai sunkius nusikaltimus ir jų ištyrimo, tam ir turime skirti pajėgas, o kitkam - tik tiek, kiek galime. Esant nemažai daliai situacijų gal ir galėtume padėti, bet kai nuo 2008 metų asignavimai policijai sumažėjo 25 proc., o apie 87 proc. jų skiriame algoms, „Sodrai“, Privalomo sveikatos draudimo fondui, tokių galimybių neturime.
S.Skvernelis situaciją interviu savaitraščiui "Veidas" aiškino tuo, jog užsienio valstybėse pareigūnai nė nesiaiškina smulkių vagysčių, taip pat netiria ir tų atvejų, jei turtas buvo nedraustas, tuo tarpu Lietuvoje pareigūnai privalo aiškintis visus be išimties atvejus.
"Policijos pareigūnų skaičius priklauso ir nuo policijai priskirtų funkcijų. Pavyzdžiui, Latvijoje, Lenkijoje dalį funkcijų atlieka savivaldybių policija. Dalyje valstybių mažareikšmiai įvykiai tik registruojami, o mes privalome tirti viską. Švaistome lėšas ir žmogiškuosius išteklius, užuot koncentravęsi į rimtus nusikaltimus", - situaciją komentavo S.Skvernelis.
Komisaras pasakojo, jog užsienio valstybėse gyventojai dėl smulkių vagysčių, pavyzdžiui, praradę dviratį policijos prašo tik pažymos, nes žalą jiems atlygina draudimas. "Neapdrausto turto vagystės dalyje šalių net netiriamos", - tvirtino S.Skvernelis.
Iš kur traukiau jėgų? Iš žiūrovų, iš žmonių. Tas palaikymas, šaukimas mane nuvežė iki pat pabaigos. Atvažiavo draugai, treneriai. Iš jų visų ir sėmiausi stiprybės. Aišku, ir sunkios treniruotės davė savo vaisius.
Pritūpęs O. Procas vėl pakilti ant kojų sugebėjo tik tramdydamas skausmo grimasą – pasaulio čempionatui pasibaigus naujai iškeptas nugalėtojas jautėsi it po karo.
„Ir alkūnę skauda, ir kelį. Bet nieko, yra buvę ir blogiau“, – ranka numojo vidutinio svorio (iki 80 kg.) kategorijos pasaulio čempionas.
27-erių kovotoją turėjo paguosti tai, kad dar blogiau po dvikovų su lietuviu turėjo jaustis keturi Japonijos atstovai: Ikuma Oshita, Ko Tanigawa, Kazufumi Shimamoto ir galiausiai Daiki Kato, kurį O. Procas po dviejų pratęsimų įveikė finale.
Tokių energingo ir judraus lietuvio antpuolių sulaukė ir kiti japonai, bandę stoti jam skersai kelio. Regis, „mirk arba laimėk“ kovos stiliumi pagarsėjusios šalies kovotojai sutiko to paties plauko priešininką.
„Labai gerai, jei japonus išgąsdinau. Tą ir stengiausi padaryti, – šypsojosi čempionas. – Tai buvo sunkiausios varžybos mano gyvenime jau vien dėl, kad kovojau su keturiais japonais. Net nežinau, ar tai sėkmė. Pažiūrėsiu lažybų koeficientus ir tuomet pasakysiu, ar man tikrai taip labai pasisekė.“
Paklaustas, kaip sugebėjo išlaikyti kovos tempą iki pergalingo finalo, O. Procas mąstė neilgai.
„Iš kur traukiau jėgų? Iš žiūrovų, iš žmonių. Tas palaikymas, šaukimas mane nuvežė iki pat pabaigos. Atvažiavo draugai, treneriai. Iš jų visų ir sėmiausi stiprybės. Aišku, ir sunkios treniruotės davė savo vaisius“, – kalbėjo kiokušin karatė meistras.
Vis dėlto iškovoti čempiono laurus jam padėjo ne tik pratybose nušlifuotas taktinis arsenalas. Varžyboms įsibėgėjus O. Procas ėmė naudoti įdomų smūgį alkūne, gerokai pagadinusį gyvenimą artimos kovos siekusiems japonams. Sportininkas prisipažino, kad šis techninis elementas jam šovė į galvą kovos metu.
„Niekad taip nesmūgiuodavau. Japonai ėjo į artimą kovą, nebuvo ką daryti, reikėjo kažką sugalvoti. Geriausiai ir išeina, kai improvizuoji. Pasirodė, kad tai buvo visai gera idėja“, – džiaugėsi O. Procas.
Iškovotą medalį ir taurę jis iš anksto buvo sumanęs parnešti dovanų savo sūneliui Ortėjui, kuriam sekmadienį suėjo metukai.
„Tik dabar pagalvojau, ką reikės dovanoti dvejų metų proga“, – nusikvatojo O. Procas.
Kur kas mažiau prakaito ir kraujo ant tatamio teko išlieti M. Čiuplytei.
Patyrusi Lietuvos kovotoja dar kartą pademonstravo, kad prieš ketverius metus ne atsitiktinai buvo tapusi planetos čempione, ir varžybose Vilniuje tiesiog neturėjo lygių.
Sunkaus svorio (per 65 kg.) kategorijos atstovė užtikrintai laimėjo dvi kovas ir pateko į finalą, kuriame nepasigailėjo japonės Emi Shoguchi.
Pergalė dvigubai saldi dėl to, jog M. Čiuplytė atsiskaitė už nesėkmę 2011 metų pasaulio čempionato, kuriame visi sportininkai kovojo nesuskirstyti į svorio kategorijas, finale. Pranokti tituluotą varžovę lietuvei neprireikė nė pratęsimo.
„Galutiniu rezultatu labai džiaugiuosi. Viskas vyko greitai. Smagu, jog finale nugalėjau absoliučios svorio kategorijos čempionę. Tikėjausi, kad reikės atiduoti daugiau jėgų, bet viskas baigėsi jau per pagrindinį laiką. Bet aš visada skaičiuoju ne tik pačių varžybų trukmę, bet ir pasiruošimą joms. O jis buvo ilgas ir juodas“, – kalbėjo dusyk planetos čempionė.
Užsikabinusi aukso medalį ji euforija netryško ir sveikinimus priėmė santūriai. M. Čiuplytė neslėpė, jog labai nori pailsėti ir veikiausiai praleis bent jau artimiausią Europos čempionatą.
„Kol kas negalvoju apie ateitį. Noriu pailsėti, pasimėgauti savo pasiekimu, nurimti. Europos čempionate ko gero nedalyvausiu, leisiu sau pailsėti. Man ir taip visada atrodė, kad gyvenu nuo čempionato iki čempionato“, – sakė M. Čiuplytė.
Jei paskirsiu nuteistuosius, kurie negali būti kartu pagal kastas, tai arba išnešiu lavoną, arba jį sumuš. Tenka apsispręsti kas geriau – kad jie gyvens atskirai, ar kad tokiais metodais – apgyvendindamas kartu – bandysiu įvesti kažkokią tvarką. Jei tai bandyčiau daryti, prasidėtų bado akcijos ar kiti dalykai.
„Vienas aukštas padalintas per pusę. Neseniai į vieną pusę buvo sukelti visi, kurie išvarinėjo iš kambario jiems nepatikusius nuteistuosius, užsiėmė kitais neleistinais dalykais (smurtavo, kitaip žemino gyvenančius kartu), skaito save aukštesniais. Jie pradėjo skambinti visais pasitikėjimo telefonais ir skųstis Kalėjimų departamentui. Tokiu sprendimu įstatymų nepažeidžiau ir jie nieko nepešė, – pasakojo A. Ižička. – Nepatenkinti tvarka bandė įrodinėti, kad jiems skirta kvadratūra neatitinka reikalavimų – jie norėjo visi miegoti dviaukštėse lovose po vieną, siekė, kad niekas netrukdytų. Iš karto buvo parašytas skundas Seimo kontrolieriui, kad įstaigos direktorius esą juos verčia dirbi „žeminančius darbus“. Jie nenurodė kokius, tačiau mes iki skundo kalbėjomės ir jie ėmė skųsis: viršininke, ką jūs čia padarėte, kas dabar tualetus valys? Aš jiems pasiūliau patiems susitvarkyti. Pasirodo, tai yra žeminantys darbai“.
Kaliniai privalo atidirbti porą valandų per dieną vadinamuosius gerbuvio darbus (tvarkyti aplinką, koridorius, gyvenamas patalpas). Tiesa, priversti pasikeisti ir tapti paklusniais nėra paprasta. Jei laisvėje žmonės buvo sunkiai valdomi, čia tenka juos auklėti įvairiais būdais – nuo bandymų paaiškinti, kad įkliuvus laikas keistis, iki bausmių.
32 m. su nuteistaisiais įkalinimo įstaigose dirbantis A. Ižička sako, kad visi turi galimybę keistis, atsisakyti nusikaltėlių gyvenimo, tačiau žmogus, nėra automobilis, kad pakeitus detales iš karto pasitaisytų. Taigi, jei nėra noro prisitaikyti gražiuoju prie pataisos namų taisyklių, tenka tai paaiškinti keičiant gyvenimo sąlygas.
Griežtesnė bausmė – talpinimas į baudos izoliatorių iki penkiolikos parų. Tokia bausmė skiriama suradus pas nuteistąjį mobilųjį telefoną, jei pastebėta, kad vartojami narkotikai, nuteistieji priešinasi pareigūnams ar nevykdomi nuteistuosius prižiūrinčių pareigūnų nurodymai.
Jei nusikaltėlis nelinkęs ir toliau pasitaisyti, jis būna izoliuojamas nuo didesnės kitų nuteistųjų dalies ir perkeliamas į drausmės grupę. Čia nuteistasis neturi pasimatymų su artimaisiais. Tokia bausmė gali būti skiriama iki dvylikos mėnesių.
Nuteistieji yra išbandę ir baudos izoliatorius, ir kamerų tipo patalpas. Drausmės grupėje nuteistieji užrakinami tik nakčiai. Baudos izoliatoriuje ir kamerų tipo patalpose jis laikomas pastoviai užrakinti ir tik valandai į nedidelį kiemelį išleidžiami pasivaikščioti.
Tokių, pasak pataisos namų direktoriaus, nėra dauguma.
Dar viena nuobauda – visiška izoliacija nuo kitų kalinčiųjų.
„Jei nuteistasis net ir po visų iki tol išvardytų nuobaudų vis tiek blogai elgiasi, nėra linkęs persiauklėti, tuomet įstaigos direktorius gali rašyti Kalėjimų departamentui prašymą nuteistąjį perkelti į kalėjimą pusei metų. Kiek aš čia dirbu (apie porą metų vadovo pareigose), to daryti neteko. Anksčiau, man dirbant Lukiškių tardymo izoliatoriuje–kalėjime, teko priimti nuteistuosius iš pataisos namų. Auklėdavome. Savotiška nuobauda yra kai tenka visiškai vienam pabūti pusę metų“, – sakė A. Ižička.
Priminimai, kad atsidūrus pataisos namuose turi būti paisoma taisyklių – gana dažni, vyksta visuotiniai susirinkimai kur paskatinama ar nuteistieji gauna pylos, priklausomai nuo jų veiklos.
Laisvės už padarytus nusikaltimus padarę asmenys nelinkę tuoj pat paklusti tvarkai, tad kartais laužo jų gyvenamų patalpų koridorių stebinčias kameras. Nesenas atvejis – užkimšta pataisos namų kanalizacija. Tokie jų protestai atsigręžia nuobaudomis.
Už grotų galioja ne tik vidaus taisyklės. 2012 m. buvo pradėti 33 ikiteisminiai tyrimai dėl smurto, narkotikų vartojimo (juos karts nuo karto permeta asmenys iš laisvės), grasinimų prižiūrėtojams, vagystės, grasinimų. 2013 m. pataisos namų duomenimis, pradėti 2 ikiteisminiai tyrimai.
Darbuotojai taip pat sulaukia patikrinimų, kad sąlygos kaliniams atitiktų reikalavimus. Praėjusiais metais buvo atlikti 7 tarnybiniai patikrinimai dėl specialiųjų priemonių naudojimo nuteistųjų atžvilgiu. Šiais metais buvo atlikti trys analogiški patikrinimai.
Pasaulyje esama ir trečios išlygos: jeigu yra tikimybė, kad vaikas bus nesveikas, abortas leidžiamas, bet pas mus šitos išlygos nėra šiame įstatyme. Galime diskutuoti, nėra vienos nuomonės. Mano nuomone, jeigu vaikas gali būti neįgalus, tai reikia jį gimdyti ir gydyti, o ne žudyti.
Tačiau politikas negalėjo paaiškinti, kodėl už vaisiaus sunaikinimą numatomos kur kas mažesnės bausmės nei žmogžudysčių atvejais, jeigu kūdikis nuo pat pradėjimo traktuojamas kaip visavertis žmogus.
„Klausimas nelabai gerai suformuluotas. Ką reiškia nenorimų vaikų? Tai gal kažkas nenori kaimyno turėti, bet tai nereiškia, kad jis eis jį ir nužudys“, - spaudos konferencijoje teigė V. Tomaševskis.
„Aš pasakyčiau, kad jeigu Lietuvoje būtų tik planuoti vaikai, tai pusė mūsų neegzistuotume, nes pagal Lietuvos ir Europos apklausas iš tų vaikų, kurie gimsta, apie pusė yra neplanuoti. Ir viskas grynai priklauso tik nuo tėvų požiūrio, kad jie prisiima tą atsakomybę, kai kada naštą – leisti vaikui gimti“, - svarstė Mykolo Romerio universiteto docentas Danielius Serapinas, dalyvavęs LLRA spaudos konferencijoje.
LLRA politikai Seime yra įregistravę Gyvybės prenetalinėje fazėje apsaugos įstatymo projektą, kuriuo norima uždrausti abortus visais atvejais, išskyrus jeigu nėštumas pavojingas moters gyvybei ir sveikatai arba jeigu moteris pastojo įvykdžius nusikaltimą.
„Išprievartavimas irgi patenka į išlygą, bet su tuo sutinka ne visi gyvybės gynėjai“, - svarstė V. Tomaševskis.
Esant įtarimams dėl apsigimimo, abortas nebūtų leidžiamas. Anot V. Tomaševskio, apsigimusį vaiką reikia auginti, o ne žudyti jį dar negimusį.
„Pasaulyje esama ir trečios išlygos: jeigu yra tikimybė, kad vaikas bus nesveikas, abortas leidžiamas, bet pas mus šitos išlygos nėra šiame įstatyme. Galime diskutuoti, nėra vienos nuomonės. Mano nuomone, jeigu vaikas gali būti neįgalus, tai reikia jį gimdyti ir gydyti, o ne žudyti“, - aiškino europarlamentaras.
Politikai siūlo įteisinti baudžiamąją atsakomybę abortą neleistinai įvykdžiusiam gydytojui: už vaisiaus sunaikinimą prenetalinėje fazėje siūloma bausti iki 3 metų laisvės atėmimo, už sužalojimą arba susargdinimą – iki 2 metų.
LLRA atstovai aiškina, kad įteisinus abortų draudimą nėščiajai niekas negrėstų, tačiau esą būtų baudžiami ties asmenys, kurie skatino, ragino ar primygtinai reikalavo pasidaryti abortą.
„Baudžiamoji atsakomybė grėstų tik gydytojui, kuris atliko šitą veiksmą, ar asmeniui, kuris privertė moterį tą daryti. Taigi tai yra netgi tam tikra apsauga moteriai nuo vyro ar kitų asmenų įtakos“, - konferencijoje teigė V. Tomaševskis.
Kalbėdamas apie gyvybės apsaugą V. Tomaševskis teigė, kad šitokio įstatymo priešininkai labai sureikšmina atvejus, kai dėl gydytojų baimės daryti abortus moterys miršta arba tampa neįgalios. Pasiteiravus apie Lenkijos atvejį, kai du vaikus auginusi Alicja Tysiąc norėjo nutraukti trečiąjį nėštumą, nes jai grėsė apakimas, tačiau medikai atsisakė tą padaryti ir moteris tapo sunkio stadijos silpnarege, V. Tomaševskis sakė, jog šis įvykis sureikšmintas.
„Šitas Lenkijos atvejis yra per daug eksponuojamas. Lenkijoje per metus gimsta virš 300 tūkst. vaikų. Vienas atvejis toks buvo, bet gyvybės apsaugos priešininkai eksponuoja šį atvejį. Mūsų įstatyme numatyta išlyga dėl sveikatos, neturime gąsdinti šalies piliečių“, - aiškino V. Tomaševskis.
V. Tomaševskis nekalba ir apie psichologinę ar materialinę pagalbą nėštumą nutraukti norėsiančioms, bet to padaryti negalėsiančioms moterims, siūlomuose teisės aktų projektuose nekalbama ir apie biologinių tėvų atsakomybę, kurie nenorės ar negalės auginti savo vaikų, kurie gims, jeigu abortai bus uždrausti. Europarlamentaras teigia, kad vadovaujantis senovės romėnų logika, įstatymas žmones moko, todėl jauni žmonės atsakingai žvelgs į seksualinę sveikatą ir iki aborto neprieis.
Tie, kurie nesaugo savo sveikatos, nekreipia dėmesio į patarimus, daug kur pasaulyje moka didesnius sveikatos draudimo mokesčius. Tai natūralu, juk ir vairuoti nemokantys bei avarijas padarę žmonės moka didesnius civilinės atsakomybės draudimo mokesčius. Tokia pati analogija tinka ir sveikatos srityje.
Jam reikia padėti – tiek meduoliu, tik bizūnu. Viena iš tokių priemonių – didesnis sveikatos draudimo mokestis nesirūpinantiems savo sveikata. Šiai idėjai pritaria ir kai kurie politikai.
Kodėl žmonės neturi motyvacijos gyventi sveikai
Šiais sveikatingumo metais Nacionalinė Sveikatos Taryba (NST) imasi ieškoti poveikio priemonių konkrečiam žmogui, kad šis norėtų gyventi sveikai. Mat patirtis parodė, kad vien tik geros žmonių valios neužtenka.
„Esame visi raštingi, mums pasiekiamos visos informacinės priemonės, taigi visi žinome ir suprantame, kas yra sveikas gyvenimo būdas: atsisakyti žalingų įpročių (tabako, alkoholio), sveikai maitintis ir pakankamai judėti. Tačiau tokia jau žmogaus prigimtis, kad jis pasiryžta sveikai gyventi, tiki moksliniais tyrimais, įrodžiusiais sveiko gyvenimo naudą, bet neištęsi savo pažadų. Jis vienas per silpnas atsispirti skaniam maistui ar norui pagulėti ant sofos prieš televizorių, užuot išėjus bent pasivaikščioti. Viso pasaulio specialistai iš tiesų susirūpinę, kaip žmones motyvuoti gyventi sveikai“, - teigė J. Pundzius.
Pasak jo, kai kurie specialistai akcentuoja infrastruktūros kūrimą. Esą jai bus įrengta daug dviračių takų, baseinų, krepšinio aikštelių, žmonės daugiau judės. Viena JAV valstija visiems žmonės net buvo išdalinusi treniruoklius, tačiau jau po 2 dienų jie buvo padėti dulkėti. Todėl J. Pundzius įsitikinęs, kad infrastruktūros sureikšminti negalima. Juolab kad pasaulyje vis labiau populiarėja judėjimas ne klubuose, bet spontaninis: jei žmogus daug dirba sode, kasdien išeina pasivaikščioti su šunimi, galima teigti, kad jis pakankamai juda.
Išsivysčiusiose šalyse labai daug dėmesio skiriama žmonių vidinės motyvacijos formavimui – pirmiausiai tam pajungiamos ugdymo ir švietimo įstaigos. Pašnekovo manymu, primityvios fizinio lavinimo pamokos turėtų keistis, o jaunam žmogui įvairiausiomis priemonėmis turi būti ugdomas poreikis judėti – pasivaikščioti, pabėgioti, pasivažinėti dviračiu, žaisti sportinius žaidimus. Šiam tikslui ypač veiksminga pritraukti autoritetą visuomenėje turinčius garsius žmones, kad jie papasakotų, kaip įveikė save ir pakeitė gyvenimo būdą, ką tai jiems davė.
„Be to, pasaulyje, kur darbdaviai turi didelį autoritetą tarp dirbančiųjų (Japonijoje, Kinijoje, JAV), sukurtos specialios metodikos, kaip motyvuoti sveikam gyvenimo būdui darbuotojus, jiems yra vykdomi mokymai. Taip pat yra metodikos, kaip organizuoti didelius rizikos veiksnius turinčių žmonių priežiūrą. Prancūzijos vyriausybė iš amerikiečių nupirko tokio pobūdžio metodiką už 80 mln. eurų ir taiko ją savo gyventojams. Tarkime, nuo hipertenzijos kenčiantiems žmonėms gydytojai skiria vaistus, bet sveikai gyventi jų niekas nemoko. Todėl metodikų rėmuose dirba psichologai, edukologai, sociologai. Taigi pasaulis juda sveikatingumo programų finansavimo linkme, kadangi vystosi sveikatos ekonomikos krizė. Nebepajėgiama gydyti nesveiko gyvenimo būdo sukeltų ligų ir jų komplikacijų. Amerikiečių BVP sveikatos apsaugai jau išaugo iki 19 proc. Tai milžiniški pinigai“, - svarstė J. Pundzius.
NST pirmininko teigimu, Pasaulio sveikatos organizacija akcentuoja ir dar vieną aspektą, kuris Lietuvoje politinės valios iki šiol nesulaukia, – fiskalinę sveikatos politiką, lemiančią, kad nesveikai gyventi žmogui turėtų būti per brangu. „Tie, kurie nesaugo savo sveikatos, nekreipia dėmesio į patarimus, daug kur pasaulyje moka didesnius sveikatos draudimo mokesčius. Tai natūralu, juk ir vairuoti nemokantys bei avarijas padarę žmonės moka didesnius civilinės atsakomybės draudimo mokesčius. Tokia pati analogija tinka ir sveikatos srityje“, - sakė pašnekovas.
Pagrindiniai nesveiko gyvenimo būdo kriterijai, kuriuos įmanoma nustatyti, – rūkymas, alkoholio vartojimas ir antsvoris, kuris gali būti reguliuojamas fiziniu judėjimu ir sveika mityba. Šiais atvejais žmogui sunku pameluoti, nes yra nesudėtingi tyrimai, kurie atskleidžia melagystę, ir žmogus baudžiamas tam tikra sankcija. Kriterijumi, lemiančiu didesnį mokestį, gali tapti ir liga, kurią galima reguliuoti vaistais, bet žmogus juos vartoja nereguliariai, todėl, pavyzdžiui, jo kraujospūdis yra per aukštas.
Jei žmogus turi rizikos veiksnių, bet nenori mokėti didesnio mokesčio, jam sudaroma speciali sveiko gyvenimo būdo programa ir tikrinama, ar jis jos laikosi. Pavyzdžiui, žmogui, kuriam patariama pakankamai judėti, prikabinamas jo žingsnius matuojantis prietaisas. Aišku, gali būti piktnaudžiavimo atvejų, pavyzdžiui, šis prietaisas uždedamas vaikui. Visgi, J. Pundziaus manymu, visa tai galima patikrinti. Paprastai tokią informaciją renka šeimos gydytojas, kuris net gali apsilankyti paciento namuose, patikrinti jo aplinką.
„Niekas nereikalauja jau po 2 mėnesių ateiti pas gydytoją atrodant kaip manekenei. Tačiau turėtų matytis, kad žmogus dirba savo sveikatos labui, investuoja į tai savo laiką ir energiją. Aišku, tam tikrų administravimo kaštų dėl tokios tvarkos prisideda, bet pasaulio sveikatos ekonomistai mano, kad nauda yra didesnė – ligų gydymas kainuoja brangiau. Kokios metodikos tinka Lietuvai, dar reikia mąstyti. Tam ketiname suburti jaunus specialistus, kurie išanalizuotų kitų šalių pavyzdžius. Tuomet svarstysime, kurias jų tiktų adaptuoti Lietuvoje, kurios yra labiausiai priimtinos lietuvio sąmonei. Sutinku, kai kertama per kišenę, lietuvius tai labai motyvuoja. Tačiau visose šalyse šiomis priemonėmis nesiekiama surinkti daugiau pinigų, tai labiau psichologinė priemonė, kad žmonės susimąstytų, jog sveikai gyventi yra visgi ekonomiškai naudingiau“, - teigė J. Pundzius.
Pirmą kartą diferencijuotas sveikatos draudimo mokestis 2004 m. atsirado Vokietijoje ir jau po 2 metų vokiečiai su nuostaba fiksavo labai reikšmingus žmonių gyvenimo būdo pasikeitimus. Daug patirties, pasak pašnekovo, šioje srityje turi ir skandinavai – vieno projekto metu šiaurės Karelijoje buvo keletą kartų sumažintas mirtingumas nuo širdies ir kraujagyslių ligų. Tokie modeliai įgyvendinami net besivystančiose šalyse, pavyzdžiui, Pakistane.
Pastaruoju metu vis dažniau kalbama ir apie tai, kad sveikesni maisto produktai prekyboje gautų geresnes sąlygas, pavyzdžiui, jiems būtų taikomi mažesni akcizai arba, atvirkščiai, nesveikiems produktams taikomi didesni akcizai. Tiesa, kol kas šios metodikos taikomos tik kai kuriose šalyse, pavyzdžiui, Vengrijoje, Danijoje.
Dar šiemet siūlymas gali atsidurti Seime
Seimo Sveikatos reikalų komiteto pirmininko pavaduotojas Antanas Matulas taip pat patvirtino, kad opozicijoje atsidūrusių konservatorių rinkiminėje programoje bei dabar kuriamos šešėlinės Vyriausybės programoje tokia nuostata – skatinti žmones sveikai gyventi mažesniais mokesčiais – numatyta.
„Ar Vyriausybė ir Sveikatos apsaugos ministerija reaguos į Nacionalinės sveikatos tarybos metiniame pranešime išdėstytas rekomendacijas, sunku pasakyti, nes tai tik patariamoji institucija formuojant sveiko gyvenimo politiką ir gerinant visuomenės sveikatą. Visgi manyčiau, kad tiek Vyriausybė, tiek Parlamentas turėtų reaguoti į tokius siūlymus ir galvoti, kaip tokią priemonę pritaikyti“, - įsitikinęs A. Matulas.
Pasak Seimo nario, neišradinėjant dviračio, reikėtų pasinaudoti kitose šalyse taikomais sveiko gyvenimo būdo kriterijais, kuriuos lengviausia nustatyti: diagnozuotas lėtinis alkoholizmas, dėl kurio žmogus jau yra įskaitoje psichikos sveikatos centre, rūkymas ir kūno svoris, jei antsvorio nesukelia medžiagų apykaitos sutrikimas.
Kokia suma galėtų būti įvertintas žmogaus apsisprendimas sveikai gyventi? „Užsienio privačiuose draudimo fonduose sumos skiriasi ženkliai. Žmogus pats sprendžia, ar jis drausis didele suma su rizikos veiksniais, ar pradės dirbti su jais ir galės pasinaudoti mažesniu mokesčiu. Tačiau pas mus nėra papildomo sveikatos draudimo, o dabartinis sveikatos apsaugos ministras serga sovietine nostalgija ir ketina sveikatos apsaugos sistemą visiškai sugrąžinti į biudžetinį finansavimą. Tad nežinia, kaip čia bus. Visgi vienaip ar kitaip skatinti žmonių atsakomybę dėl sveikos gyvensenos reikėtų. Žinoma, pirmiausiai mokestis turėtų būti ne didinamas turintiems rizikos veiksnių, bet mažinamas gyvenantiems sveikai. Kaip tai padaryti, gali būti įvairių mechanizmų. Galbūt mokesčių skirtumą šie žmonės galėtų kaupti ir vėliau panaudoti. Tik po 2-3 metų, kai visuomenė bus informuota, galima kalbėti ir apie mokesčio didinimą tiems, kurie visiškai nesirūpina sveikata. Iš karto padidinti mokesčio nepavyktų“, - svarstė politikas.
A. Matulo teigimu, toks suformuluotas siūlymas Seimui turėtų būti teikiamas rudens sesijoje.
Aš manau, kad Seimas tokiu sprendimu demonstruoja sveiką protą. Bylos, kurios iškeliamos politikams, pirmiausia yra teismų sprendimų reikalas. Seimas arba kita politinė institucija neturi pakeisti teismų ir kitų teisminių instancijų.
N. Venckienė - jau ketvirtoji šios kadencijos parlamento narė, netekusi teisinio imuniteto.
"Aš manau, kad Seimas tokiu sprendimu demonstruoja sveiką protą. Bylos, kurios iškeliamos politikams, pirmiausia yra teismų sprendimų reikalas. Seimas arba kita politinė institucija neturi pakeisti teismų ir kitų teisminių instancijų. Kiekviena institucija demokratinėje valstybėje turi dirbti savo darbą - Seimas - leisti įstatymus, Prezidentė ir Vyriausybė - įgyvendinti politiką, o teisminė valdžia - užtikrinti teisingumą", - naujienų agentūrai ELTA sakė politologas.
A. Krupavičius vertinimu, šiuo atveju, kadangi kalbama apie teisingumo užtikrinimą, teisminius procesus, vienintelė įgaliota institucija, pagal Konstituciją galinti spręsti šiuos klausimus, yra teismas.
Kita vertus, pašnekovas siūlė sugrįžti prie jau anksčiau vykusios diskusijos, jog galbūt apskritai teisinės neliečiamybės panaikinimas politikams galėtų būti paprastesnis. Šiuo metu teisinės neliečiamybės panaikinimo procesas yra ilgai trunkantis.
"Ateityje galbūt tokie klausimai galėtų būti sprendžiami supaprastintai, kai situacija aiški ir kai savo darbą turi daryti ne politinės, o būtent teisminės institucijos", - buvo įsitikinęs A. Krupavičius.
Paprašytas patikslinti, kaip tai galėtų būti daroma, politikos apžvalgininkas teigė, jog tai daugiau teisininkų klausimas, jie ir turėtų siūlyti, kaip tai daryti.
Pasiteiravus, kaip toliau prognozuoja šios istorijos baigtį, ar N. Venckienė bus nuteista, A. Krupavičius konkrečiai neatsakė, tačiau konstatavo, kad jau politikės atžvilgiu įvykusių teismų sprendimai jai buvę nepalankūs.
"Tikimybė, kad nauji teismų sprendimai jai nebus palankūs, irgi yra pakankamai didelė", - sakė A. Krupavičius.
"Plakti save rykštėmis ir sakyti, kad esame patys blogiausi ir didžiausi nelaimėliai, irgi nereikėtų", - teigė pašnekovas ir pridūrė, kad Lietuvoje, ypač viešojoje erdvėje, skiriama per daug dėmesio tokioms temoms. Esą kitose šalyse tokio ažiotažo nėra.
Pati N. Venckienė plenariniame posėdyje, kur buvo sprendžiama dėl jos teisinės neliečiamybės, nedalyvavo. Ji įgaliojo Seimo narį Joną Varkalą jos vardu perskaityti pranešimą. Šią aplinkybę politologas įvertino kaip gynybinę.
"Kadangi J. Varkala negalėjo paaiškinti, kodėl N. Venckienė nedalyvauja, tai jau simptomas ir požymis, kad tai buvo tam tikras gynybinis veiksmas. Juolab kad gal buvo tikimasi, jog nesant pačios Seimo narės dalis parlamento narių suabejos balsavimo korektiškumu. O šiaip N. Venckienė mėnesiais neatvykdavo į apklausas prokuratūrose, visais įmanomais būdais stengdavosi ištęsti teismų procesus. Tokie veiksmai yra jos veikimo stilius. Tai irgi akivaizdu", - neabejojo politologas A. Krupavičius.
ELTA primena, kad antradienį už Seimo laikinosios tyrimo komisijos pirmininko Vytauto Saulio pateiktą Seimui rezoliucijos projektą "Dėl sutikimo Seimo narę N. Venckienę patraukti baudžiamojon atsakomybėn, suimti ar kitaip suvaržyti jos laisvę" balsavo 80 Seimo narių, 23 buvo prieš, 15 parlamentarų susilaikė.
Ikiteisminių tyrimų metu surinkti duomenys leidžia manyti, kad N. Venckienė 2010 m. lapkričio 17 d. Panevėžio miesto apylinkės teismo patalpose viešai užgauliai pažemino teisingumą vykdantį teismą, nevykdė Kėdainių rajono apylinkės teismo 2011 m. gruodžio 16 d. sprendimo, kuriuo buvo įpareigota skubiai perduoti vaiką jo motinai, 2012 metų gegužės 17 d. trukdė antstolei vykdyti teismo sprendimą; piktnaudžiavo vaiko atstovo teisėmis psichiškai gniuždydama vaiką; panaudodama fizinį smurtą pasipriešino policijos pareigūnui.
Kalbėdama su žurnalistais N. Venckienė kategoriškai paneigė šiuos jai metamus kaltinimus, tvirtindama, kad "viso to nebuvo".
Su N. Venckiene Eltai susisiekti nepavyko.
Jeigu socialdemokratai, tikėdamiesi ir žinodami, kad jie pretenduos į Vyriausybės formavimą, būtų rimtai tam ruošęsi, jie vienokias ar kitokias darbo grupes būtų spėję sudaryti dar prieš rinkimus. Ir jų išvadas perkelti į savo rinkimų programą, kad atitinkamai Vyriausybės programą irgi tokią turėti.
Darbo grupės: nuo euro įvedimo iki dovanų valdininkams
Pats A. Butkevičius savo parašo patvirtino jau 12 naujų darbo grupių. Vienai darbo grupei pavesta ruoštis euro įvedimui, kitai – rengti partijų susitarimą dėl energetikos. Tačiau ne visos darbo grupės užsiima tokiais rezonansiniais reikalais.
Tarp premjero potvarkiais suformuotų komandų – darbo grupė žmonių palaikų įstatymo pakeitimams. Be to, atskira darbo grupė rūpinasi valdininkų gaunamomis dovanomis. Mat premjeras nutarė keisti tvarką, pagal kurią valdininkai ir politikai deklaruoja savo gautas dovanas ar paslaugas.
A. Butkevičius taip pat pakeitė keletą A. Kubiliaus suformuotų darbo grupių.
Darbo grupių formavimo praktiką tęsė ir trumpai premjerą pavadavęs finansų ministras R. Šadžius, pats tiek formavęs naujas darbo grupes, tiek keitęs anksčiau sudarytųjų sudėtis.
Daugiausiai darbo grupių užderėjo vasarį – net septynios. Sausį suformuotos trys darbo grupės, kovą – dvi, o per vieną balandžio savaitę premjeras patvirtino dar dvi naujas darbo grupes. Per kiek daugiau nei tris mėnesius taip pat pasirašyti šeši potvarkiai dėl A. Kubiliaus suformuotų darbo grupių pakeitimo.
Dabartiniu darbo grupių skaičiumi premjeras apsiriboti neketina. Jau artimiausiu metu turėtų būti suformuota dar bent viena tokia grupė. Šįsyk – su antrininke Maskvoje.
Prieš oficialų vizitą į Rusiją A. Butkevičius pažadėjo, kad Lietuvoje bus formuojama „ekspertų grupė“ dvišalėms problemoms spręsti. Analogišką darbo grupę Vyriausybės galva siūlo suformuoti ir Kremliui.
T.Janeliūnas: darbo grupių derlius – politinio nepasiruošimo simptomas
„Jeigu socialdemokratai, tikėdamiesi ir žinodami, kad jie pretenduos į Vyriausybės formavimą, būtų rimtai tam ruošęsi, jie vienokias ar kitokias darbo grupes būtų spėję sudaryti dar prieš rinkimus. Ir jų išvadas perkelti į savo rinkimų programą, kad atitinkamai Vyriausybės programą irgi tokią turėti“, - kalbėjo T. Janeliūnas.
Pasak jo, darbo grupės kelia tam tikrą pavojų, kad valstybei svarbūs sprendimai bus priimti pavėluotai.
A. Butkevičius darbo grupes dažnai pasitelkia ir kaip atsakymą į opius klausimus. Žurnalistų klausiamas apie socialines ar ekonomines aktualijas, premjeras jau ne sykį pareiškė, kad visus atsakymus pateiks formuojama ar suformuota darbo grupė. T. Janeliūno nuomone, taip premjeras galimai vengia atsakomybės ir sykiu praranda progą parodyti ryžtingesnį savo veidą.
„Čia savotiškas bėgimas nuo atsakomybės. Ir galbūt nenoras pasirodyti neišmanančiu vienos ar kitos sferos. Aišku, kurį laiką tai gali jį gelbėti. Bet premjerui, aš manau, derėtų parodyti ir savo poziciją bei savo išmanymą. Nes iš premjero daugelis tikisi labai konkrečių sprendimų“, - reziumavo politologas.
Man labiau patinka moteriškesnis stilius. Bet aš suprantu mūsų prezidentę, nes ji renkasi pagal savo vidų. Juk jinai pagal vidų yra gana griežtas žmogus ir tas atsispindi jos kostiumėliuose. Man labiau patinka moteriškesnis stilius, moteriškumas, švelnumas, motiniška meilė. To griežtumo moteriai nereikėtų, kam tas griežtumas, tegul vyrai rengiasi griežtai pagal savo vyrišką energiją.
„Man labiau patinka moteriškesnis stilius. Bet aš suprantu mūsų prezidentę, nes ji renkasi pagal savo vidų. Juk jinai pagal vidų yra gana griežtas žmogus ir tas atsispindi jos kostiumėliuose. Man labiau patinka moteriškesnis stilius, moteriškumas, švelnumas, motiniška meilė. To griežtumo moteriai nereikėtų, kam tas griežtumas, tegul vyrai rengiasi griežtai pagal savo vyrišką energiją. Kažkaip norėtųsi daugiau švelnumo, bet aš įsivaizduoju, kad ji yra griežta ir taip rengiasi. Niekas negali jai pasakyti, bet norėtųsi matyti moteriškesnę moterį“, - DELFI pasakojo L. Paksienė.
Savo nuomonę apie D. Grybauskaitės stilių L. Paksienė išsakė atsakydamas į klausimus apie naudojimąsi reprezentacinėmis arba atstovavimo išlaidomis šalies viduje bei užsienyje, kai jos sutuoktinis R. Paksas ėjo prezidento pareigas.
Estų žiniasklaida savo ruožtu pranešė, esą paaiškėjo, jog kad Estijos prezidento Toomo Hendriko Ilveso žmonos suknelė, skirta nepriklausomybės dienos minėjimui, buvo pirkta iš Prezidento kanceliarijos lėšų – paskui suknelė esą bus perduota Estijos nacionaliniam muziejui. Pranešama, kad per metus prezidento sutuoktinės apdarams ir papuošalams kanceliarija išleidžia 16,5 tūkst. eurų (57 tūkst. litų).
DELFI pasidomėjo, ar panaši praktika vyrauja Lietuvoje.
Nors Prezidento įstatymas numato galimybę prezidento sutuoktiniui ir pačiam prezidentui naudoti reprezentacines bei atstovavimo išlaidas, tačiau buvusių prezidentų žmonos bei dabartinė šalies vadovė neigia kada nors pasinaudoję galimybe pasisiūdinti drabužių iš mokesčių mokėtojų lėšų.
Šiuo metu galiojančiame teisės akte nurodoma, kad prezidentui atsiskaitytinai apmokamos visos atstovavimo išlaidos Lietuvoje bei užsienyje, be to, kas mėnesį šalies vadovui priklauso neatsiskaitytinai naudojamos reprezentacinės lėšos – 25 proc. prezidento atlyginimo.
Šiuo metu prezidento atlyginimas siekia 24,7 tūkst. litų iki mokesčių, vadinasi, reprezentacinės išlaidos siekia apie 6 tūkst. litų.
Prezidento sutuoktiniui ar jį lydinčiam asmeniui taip pat apmokamos visos atstrovavimo išlaidos atsiskaitytinai, o reprezentacijai skiriama 15 proc. mėnesinės prezidento algos neatsiskaitytinai. Tai reiškia, kad sutuoktinio reprezentacinės išlaidos siekia apie 3,7 tūkst. litų.
„Tikrai niekad niekad. Jeigu buvo tokių galimybių, tai niekad nežinojau ir niekad nepasinaudojau“, - DELFI sakė kadenciją baigusio prezidento V. Adamkaus žmona Alma.
Apkaltos proceso tvarka nušalinto prezidento R. Pakso sutuoktinė Laima taip pat sakė įvairiems renginiams skirtus drabužius pirkusi iš šeimos lėšų. R. Paksas prezidento pareigas ėjo 2003-2004 m., tad tuo metu išlaidos sutuoktinio reprezentacijai irgi nebuvo skiriamos.
„Kiek aš suprantu, kai buvo prezidentavimo laikai, tai naudojomės savo, tai yra Rolando atlyginimo lėšomis. Aš nežinau, ar toks fondas buvo. Kiek aš supratau ir kiek su juo šnekėjau, visi šitie rūbai, pavyzdžiui, inauguracijai, buvo iš mūsų pinigų, mūsų šeimos lėšų, kurias tuo metu uždirbo Rolandas eidamas pareigas“, - pasakojo L. Paksienė.
„Kiekvienas žmogus apytiksliai orientuojasi bei žino, kokia proga kas bus, kur vyks ir tada maždaug žino, kaip reikia atrodyti ir kaip apsirengti. Aš daug ką esu siuvusis pas J. Žilėnienę, tai ji duodavo išsirinkti medžiagą, parodydavo, kaip įsivaizduoja, ką iš tos medžiagos galima padaryti. O šiaip niekad nepagalvojau, kad reikėtų kokių patarimų“, - teigė ponia A. Adamkienė.
Klausiama, ar niekad nėra tekę nuomotis brangių papuošalų, A. Adamkienė teigia negirdėjusi, kad Lietuvoje tai būtų įmanoma. Moteris pasakojo žinanti, kad Jungtinėse Valstijose paplitusi mada, kai papuošalų parduotuvės, siekdamos reklamos, pramogų pasaulio žvaigždėms siūlo nemokamai dėvėti brangius papuošalus, tačiau apie panašias galimybes Lietuvoje ponia Alma sako nežinanti.
„Lietuvoje apie tai tikrai nieko nežinau. Gal dabar ir darys kas nors panašiai, nes gi viskas keičiasi“, - teigė A. Adamkienė.
Pasiteiravus, ar laikydavosi taisyklės nesivilkti tų pačių drabužių po keletą kartų, A. Adamkienė pasakojo taip nedariusi ir ypač vakarines sukneles panaudodavusi po keletą kartų – užsienyje ir Lietuvoje.
„Pavyzdžiui, ilgas suknutes aš naudodavau. Ne tučtuojau kitam pokyliui, bet visas, ką turėjau, esu apsivilkusi du ar tris kartus. Nes jeigu važiuodavome į užsienį, gali pasiimti, grįžus čia – kitoks pobūvis, kiti svečiai. Todėl nebuvo taip, kad kiekvieną kartą nauja suknutė ar nauji kostiumėliai“, - pasakojo prezidento sutuoktinė.
A. Adamkienė sakė, kad vienintelis dalykas, ko ji klausdavo protokolo žinovų, tai ar į Lietuvą atvykstantis koks nors svečias bus vienas ar su ponia ir jeigu su ponia – ar ji dėvės skrybėlaitę ar bus be skrybėlaitės.
„Kadangi aš būdavau šeimininkė, tai jei ponia su skybėlaite, tai aš turiu lygiai taip pat būti. Yra buvę, kad man pasako, jog ponia atvažiuoja be skrybėlaitės ir man jau būnant Prezidentūroje praneša, kad ponia išlipo iš lėktuvo su skrybėlaite. Tai mano vairuotojas važiavo į namus, atvežė man skrybėlaitę, todėl ir aš sutikau su skrybėlaite“, - prisiminė A. Adamkienė.
L.Paksienė: aš pirmiausia matau ne sukneles, o meilę akyse
L.Paksienė irgi teigia tas pačias sukneles panaudodavusi po keletą kartų, tik priderindavusi kitus aksesuarus. R. Pakso žmonos nuomone, kaskart keisti kostiumėlius ir sukneles yra nerealu ir neprotinga, nes tai labai didelis išlaidavimas.
„Mūsų sąlygomis tai nerealu ir neprotinga. Tai labai didelis išlaidavimas, be to, galima atrodyti gražiai ir subtiliai apsivilkus ir tą pačią suknelę, bet kaip nors paįvairinus ją papuošalu ar dar kažkuo. Man atrodo, kad esmė glūdi moters subtilume, moteriškos energijos skleidime, kuris iš tikro ir yra svarbiausias. O tas drabužis ne pagrindinis akcentas. Eiti iš proto, investuoti didelius pinigus, pikrti naujas sukneles ir galvoti, kad tavo grožis – tai tie apdarai, man atrodo neteisinga“, - svarstė L. Paksienė.
„Svarbu, kad tu iš vidaus skleistum moterišką grožį bei subtilumą. Dažniausiai mes ir matome tą moterišką grožį, bet viską suvedame į sukneles. Bet ne suknelėse esmė. Aš pati pastebiu, kad pirmiau matau ne moters išvaizdą, o jos nuoširdumą, atvirumą, jos akis, gerą nuotaiką, jos meilę iš akių. Man visiškai nesvarbu, kokia bus graži moters suknelė, jei ji bus griežta, pasikėlusi ir žiūrės į tave kaip į žemesnę. Tada tos suknelės pasidaro negražios“, - pridūrė R. Pakso žmona.
Moteris sako, drabužius siūdindavusis pas Juliją Janus bei keliose kitose ateljė.
„Man labai daug gražių drabužių ir kostiumėlių pasiuvo J. Žilėnienė. Dar buvo kažkokia ateljė prie pašto centre. Ten kartu buvo ir medžiagų parduotuvė, ten man daug kostiumėlių pasiuvo. Mes paprasčiausiai sėdėdavome su vietine dizainere ir galvodavome. Aš pati mėgstu išreikšti savo nuomonę, o dizainerė tada aiškindavo, ar ji gera, ar bloga“, - sakė L. Paksienė.
Skaitydamas M. Martinaitį turi visko tikėtis – sakralumo, pokštų, graudulio, senų raštų stilizavimo ir moderniausių posūkių, dainos poetikos ir verlibro. Jis intymizavo ir sužmogino lietuvių poeziją, be triukšmo atstūmęs klišes ir sustingusių formų ledkalnius.
Poetas sekmadienį bus pašarvotas Vilniaus Šv. Jonų bažnyčioje. Atsisveikinimas su velioniu vyks sekmadienį 10-22 val., pirmadienį – nuo 9 val. Karstas išnešamas pirmadienį 14 val.
M. Martinaitis gimė 1936 m. balandžio 1 dieną Raseinių rajone, Paserbentyje. Mokėsi Gervinių septynmetėje mokykloje, Kauno politechnikume. 1964 m. Vilniaus universitete baigė Istorijos ir filologijos fakultetą.
Baigęs studijas dirbo įvairių laikraščių ir žurnalų redakcijose, vėliau dėstė Vilniaus universitete, sykiu vadovaudamas lituanistikos studentų poetiniam susibūrimui – „Literatų kalvei“, išugdžiusiai šiandien gerai žinomų rašytojų. 1975 m. M. Martinaitis tapo „Poezijos pavasario“ laureatu.
Prasidėjus tautiniam Atgimimui, jis buvo vienas iš Sąjūdžio įkūrėjų ir Sąjūdžio Seimo tarybos narių. 1989 m. kaip Sąjūdžio narys išrinktas SSRS liaudies deputatu. Marcelijus  Martinaitis energingai prisidėjo prie Lietuvos nepriklausomybės atkūrimo.
1992–1997 m. poetas vadovavo Nacionalinių literatūros ir meno premijų komitetui, 2000–2012 m. pirmininkavo Lietuvos nacionalinio radijo ir televizijos tarybai.
Už nuopelnus valstybei ir jos kultūrai apdovanotas Lietuvos Didžiojo Kunigaikščio Gedimino ordino Karininko kryžiumi (1995 m.), apdovanotas Nacionaline kultūros ir meno premija (1998 m.) ir Lietuvos Nepriklausomybės medaliu (2000 m.).
M. Martinaičio poezijos knygos išleistos anglų, švedų, norvegų, prancūzų, lenkų, rusų, latvių, estų, ukrainiečių kalbomis; stambesnės publikacijos - ispanų, vokiečių, italų, čekų, slovakų, rumunų, baltarusių kalbomis. Poetas vertė Ch. Marti, P.Nerudos, Ch.R.Chimeneso, M.Cvetajevos, E.P.Rumo, ir kt. eilėraščius. 2007 m. už literatūros laimėjimus M. Martinaičiui paskirta tarptautinė Baltijos Asamblėjos premija.
Svarbiausias Martinaičio poezijos motyvas – senosios, archajiškosios, kaimo pasaulėjautos susidūrimas su moderniu pasauliu ir žlugimas.
M. Martinaičio vardas neatsiejamas nuo Kukučio personažo. „Folkloro personažas - žemaitis Kukutis („Kukučio baladės“, 1977) yra archajinės sąmonės fenomenas, depersonalizuota keistuolio figūra šiuolaikiniame pasaulyje ir išreiškia dvejopą poeto pasirinkimą: archetipinės išminties ir psichologinio rezervato apsiginti nuo režimo. Agrarinė kultūra suvokiama ne tik kaip etikos normų, bet ir kaip tautos savimonės pagrindas“, - knygoje „Kūrybos studijos ir interpretacijos: Marcelijus Martinaitis“ teigia humanitarinių mokslų daktarė Rita Tūtlytė.
Prezidentė pareiškė užuojautą dėl M.Martinaičio mirties
Prezidentė Dalia Grybauskaitė pareiškė užuojautą dėl poeto Marcelijaus Martinaičio mirties.
Pasak šalies vadovės, išgyvenęs karą ir pokarį, sugebėjęs kūrybingai priešintis sovietiniam režimui, Marcelijus Martinaitis tapo ryškiu modernėjančios lietuvių poezijos veidu. Jį, kaip pagrindinį savo mokytoją, įvardija ne viena poetų karta.
„Marcelijaus Martinaičio knygos - esminiai mūsų kultūros ir istorijos žingsniai. Jau kūrybinio kelio pradžioje pasiryžęs niekur nebėgti nuo žmogaus ir jo tikrovės, poetas iki paskutinių gyvenimo akimirkų ėjo kartu su visų mūsų atmintimi, su Mažuoju žmogumi, kurio praeitis yra galimybė suvokti dabartį. Daugybė literatūrinių ir valstybinių įvertinimų nepakeitė kuklios jo laikysenos, visada mums priminsiančios, koks tikras gali būti žmogus ir kaip toli nuveda jo talentas", - rašoma prezidentės užuojautoje.
Lietuvos vadovė pareiškė gilią užuojautą poeto šeimos nariams, bičiuliams ir gausiam ratui jo kūrybos gerbėjų.
„Lietuva atsisveikina su Didžiuoju Poetu iš Dievo malonės, Nacionalinės premijos laureatu, nuoširdžiu Sąjūdžio dalyviu Marcelijumi Martinaičiu. Nuo pat pirmųjų kūrybos žingsnių rašytojo kalbėjimas persmelktas dažnam anosios kartos lietuviui patirta jausena, kai modernusis pasaulis pamažu ima gožti kaimiškąją pasaulėjautą. Kita vertus, Poetas išsakė savo originalų požiūrį į universaliąsias vertybes, todėl buvo verčiamas į kitas kalbas, suprantamas ir girdimas. Marcelijus Martinaitis virtuoziškai derino lyrizmą su žaižaruojančiais paradoksais“, – sakoma premjero Algirdo Butkevičiaus užuojautoje.
Ministras Pirmininkas reiškia nuoširdžią užuojautą Poeto artimiesiems, jo kolegoms ir bičiuliams, visiems šio didžio kūrėjo žodžio mylėtojams.
Seimo pirmininkas Vydas Gedvilas išreiškė užuojautą dėl lietuvių literatūros klasiko poeto, vertėjo, eseisto ir visuomenės veikėjo Marcelijaus Martinaičio mirties šeimai, artimiesiems, draugams, mokiniams, visai kultūros ir meno bendruomenei.
Seimo pirmininko teigimu, Marcelijus Martinaitis – lietuvių literatūros klasikas, jautria ir labai išraiškinga poetine kalba gebėjęs prabilti į kiekvieną iš mūsų. Daug poeto tekstų yra virtę dainomis, dainuojamosios poezijos klasika, kuri skambėjo Tautos lūpose ir Atgimimo metu, ir yra vis iš naujo atrandama naujų kartų.
Taip pat Seimo pirmininkas pabrėžė itin aktyvią visuomeninę Marcelijaus Martinaičio veiklą.
„Šios iškilios asmenybės mirtis – didžiulė netektis visai Lietuvai. Tegul būna šviesus Jo atminimas, o kūryba tegu visada randa kelius į skaitytojų širdis“, – sako Vydas Gedvilas.
Konkrečiai dėl ministrės pasisakymų premjeras jau yra įvertinęs šį pasisakymą. Aš turbūt galėčiau tik pridėti, kad besiblaškantys Vyriausybės atstovai skirtingai kalba ir iš tikrųjų menkina Lietuvos tarptautinį įvaizdį bei sudaro nepatikimos valstybės vaizdą.
Premjeras A. Butkevičius vėliau skubėjo paneigti partijos kolegės žodžius, primindamas, kad tai buvo asmeninis ūkio ministrės B. Vėsaitės pareiškimas.
„Konkrečiai dėl ministrės pasisakymų premjeras jau yra įvertinęs šį pasisakymą. Aš turbūt galėčiau tik pridėti, kad besiblaškantys Vyriausybės atstovai kalba skirtinga kalba ir iš tikrųjų menkina Lietuvos tarptautinį įvaizdį bei sudaro nepatikimos valstybės vaizdą“, - viešėdama Aleksandro Stulginskio universitete vykusioje žemės ūkio parodoje „Ką pasėsi...2013“ sakė D. Grybauskaitė.
„Trečiasis paketas yra dujų reforma Europoje, kuri numato konkurencingumo atsiradimą dujų sektoriuje, todėl mums labai svarbi ši reforma, nes visa Europa ir Lietuva turi turėti alternatyvą dujų tiekime tam, kad galėtume būti neprikalusomi nuo vienos ar kitos šalies diktato“, - sakė D. Grybauskaitė.
Ministras pirmininkas A. Butkevičius ketvirtadienį komentuodamas B. Vėsaitės pareiškimus teigė, kad ūkio ministrė nėra susipažinusi su darbo grupės rengiamu atnaujintos energetikos strategijos projektu.
„Aš kiek žinau, ji nėra susipažinusi su šita visa paruošta medžiaga. Tai čia yra jos, aš manau, asmeninis pareiškimas", - ketvirtadienį žurnalistams sakė A. Butkevičius.
Socialdemokratų lyderio teigimu, Lietuvos energetikos instituto mokslininkų atlikta studija nėra išbaigta. Esą kai ji bus išbaigta, Seime bus pristatyta nauja Lietuvos energetikos strategija. A. Butkevičius ne pirmą kartą sakė, kad Lietuvos apsisprendimas, ar statyti atominę elektrinę, priklausys nuo statybos kaštų bei kitų galimų alternatyvų.
Tuo metu komentuodamas B. Vėsaitės pareiškimą, kad Trečiąjį energetikos paketą Lietuva galėjo įgyvendinti lėčiau, premjeras kalbėjo, kad jo vadovaujama Vyriausybė nekeičia nuomonės dėl paketo įgyvendinimo.
„Šita Vyriausybė nekeičia savo nuomonės dėl Trečiojo energetikos paketo įgyvendinimo", - teigė premjeras.
Naujam vadui kažkaip reikia parodyti savo galią kaimynėms. Jis yra dar labai jaunas ir daug žmonių abejoja jo sugebėjimais, nes jis vadovauja karuomenei, nors niekada nėra tarnavęs armijoje. Mano nuomone, Kim Jong Unas, nori didžiuotis savo galia Šiaurės korėjiečiams ir įtvirtinti savo padėtį šalyje.
„Šiaurės Korėjoje, ne paslaptis, itin sudėtinga socio-ekonominė padėtis, todėl visuomenei būtina parodyti valstybės galią ir prestižą. Būnant viena iš branduolinių valstybių, galima teigti, jog esi galingiausių valstybių 10-uke ir taip pateisinti milžiniškas išlaidas“, - pridūrė dėstytojas.
Naujausią informaciją apie Šiaurės Korėją skaitykite čia
Panašių tikslų, jo nuomone, siekia ir Šiaurės Korėjos valdžia: ten norima kuo ilgiau tęsti Kimo šeimos valdymą, mobilizuoti karius, lėšas leisti ginklavimuisi.
V.Jurkonis: karo padėties paskelbimas buvo gana nuosaikus elgesys
Vilniaus universiteto Tarptautinių santykių ir politikos mokslų instituto dėstytojas V. Jurkonis teigia, kad karo padėties paskelbimas bei įvairūs gąsdinimai branduoliniais bandymais gali būti laikomi nuosaikiu Šiaurės Korėjos režimo elgesiu, mat, pavyzdžiui, 2010 m. rudenį Jonpjongo saloje įvyko susišaudymas, kurio metu neišvengta civilinių ir kariškių aukų.
„Antra, regione pastaruoju metu įvyko nemažai permainų – Pietų Korėjoje išrinkta pirmoji prezidentė moteris, buvusio Pietų Korėjos lyderio Park Chung-Hee duktė, poslinkiai matomi ir Japonijos politinėje arenoje. Jaunasis Šiaurės Korėjos lyderis tokiais veiksmais taip išbando savo kaimynes, kartu ir ilgametės sąjungininkės - Kinijos – reakciją bei ribas“, - pridūrė mokslininkas.
Tačiau svarbiausia, anot V. Jurkonio, procesai pačioje Šiaurės Korėjoje, nes naujasis lyderis bando įtvirtinti savo pozicijas ir parodyti, jog nėra silpnesnis vadovas nei jo tėvas.
V. Jurkonis taip pat teigia, kad kietą ir agresyvią poziciją demonstruojanti Šiaurės Korėja susiduria su dilema: kuo stipriau grasins ir kuo ramiau reaguos kaimynai, tuo jos priemonių arsenalas bus mažesnis.
„Tai yra pagrindinė kietos ir agresyvios Šiaurės Korėjos politikos dilema – jeigu kaimyninės valstybės į šiuos veiksmus reaguos ramiai, tai Pchenjanui bus būtina tarpininkų – Kinijos ir/arba Rusijos pagalba bei aktyvesnis įsitraukimas. Akivaizdu, jog tokiais veiksmais bandoma didinti savo erdvę būsimoms derybomis, bet Šiaurės Korėja visų pirma turėtų būti į jas pakviesta. Tad tokia politika yra rizikinga“, - sakė V. Jurkonis.
Klausiamas, ar, jo nuomone, Šiaurės Korėjos režimas kada nors žlugs, V. Jurkonis svarstė, kad tai tikriausiai tik laiko klausimas, tačiau, pasak pašnekovo, daug kas priklauso ir nuo Kinijos politikos.
P.Korėjoje gyvenantis lietuvis: į grasinimus žmonės reaguoja klausimu: „Ir vėl?“
Pietų Korėjoje gyvenantus lietuvis Martynas pasakoja, kad pietų korėjiečiai į šiauriečių grasinimus reaguoja nerimtai: sušunka „Ir vėl?“ bei įninka į savo išmaniuosius telefonus arba flirtuoja su draugais.
„Tiek aš, tiek daugelis pietų korėjiečių labai rimtai nežiūri į šitokius grūmojimus. Mano nuomonė, žinoma, paveikta pietų korėjiečių, kadangi daugelis jų į šitokias žinias pažiūrėjo paprastai: „Ir vėl?“ Ir toliau įninka į savo išmaniuosius telefonus žiūrėti kokio serialo ar flirtuoti su draugais“, - pasakoja vaikinas.
Jo teigimu, pietų korėjiečiai lygiai taip pat nekreipia dėmesio ir į pranešimus apie įvairius pasienio susidūrimus, nors tokių susidūrimų jau senokai nebuvo. Paskutinis kiek didesnis įvykis – Jonpjongo salos apšaudymas 2010 m.
„Net ir į tai korėjiečiai reaguoja daug ramiau nei užsienio spauda: „Ir vėl? Puiku, bet nepamirškite, kad rytoj reikia pabaigti tokį ir tokį darbą, nes prarasime projektą“ ar panašiai“, - korėjiečių reakciją atpasakojo pašnekovas.
Martyno teigimu, Pietų Korėjos žiniasklaida į Šiaurės Korėjos grasinimus reaguoja jautriau nei eiliniai piliečiai, nors tai nėra kasdienė tema. Tiesa, pasak Martyno, po šiauriečių grasinimų Pietų Korėjos žiniasklaida Šiaurės Korėją mini per kiekvienas žinias, kiekviename laikraščio ar žurnalo numeryje, ko anksčiau nebūdavo.
„Daugelis korėjiečių tiki, kad visi šie grasinimai, nors ir nukreipti konkrečiai į Pietų Korėją, iš tiesų yra perspėjimas užsienio valstybėms ir tarptautinei bendruomenei, o jei konkrečiai – JAV. Tiesą sakant, vakar viename Seulo rajone mačiau kaip jaunimas (pietų korėjiečiai) aktyviai protestavo prieš amerikietiškąjį imperializmą“, - teigia Martynas.
Jo teigimu, kad Seulas paplūs krauju arba bus nušluotas nuo žemės paviršiaus, pietų korėjiečiai girdi vos ne kiekvienais metais – taip Šiaurės Korėjos režimas visuomet reaguoja į tarptautinius įvykius, dažniausiai bendras korėjiečių ir amerikiečių karines pratybas.
Martynas sako net girdėjęs pateisinamų balsų iš pietų korėjiečių pusės, esą bendros JAV ir Pietų Korėjos pratybos yra ne kas kita kaip grasinimas Šiaurės Korėjai. Taip mąstantieji laikosi pozicijos, kad Šiaurės Korėja yra vis tik nepriklausoma, todėl turi teisę į gynybą.
Tačiau, anot Martyno, daugelio korėjiečių svajonė – suvienyta šalis, oficialiuose žemėlapiuose Korėja apima visą pusiasalį. Maža to, Pietų Korėjoje dirba Susivienijimo ministerija.
Kaskart, kai esu Baltijos šalyse, žmonės klausia manęs patarimo. Jie nori kažko siekti, bet kažkodėl pastebiu, kad jie per mažai savimi pasitiki. Nesako, kad jie - pakankamai geri, kad visko gali išmokti. Gal dėl to kaltas auklėjimas. Gal tėvai pakankamai neskatina vaikų savimi pasitikėti. Jei nuvažiuotumėte į Ameriką, pamatytumėte storą vaiką, kuris į akis rėžtų, kad yra puikus žmogus. Ir visa tai dėl to, kad tėvai jam nuolat kartoja, koks jis nuostabus. Taigi tiek Baltijos šalyse, tiek ir Lenkijoje reikia dirbti prie žmonių pasitikėjimo savimi.
B. Schaeferio biuras „Reintgen & Schäfer Invest” įsikūręs daugiau nei dešimt kilometrų nuo Kelno centro. Pakankamai kukli darbo aplinka dar kartą patvirtina interviu metu išsakytą milijonieriaus mintį – tik besielgdamas su pinigais protingai, gali juos užmiršti ir patirti, ką reiškia finansinė laisvė.
Pokalbio metu pašnekovas prasitaria, kad kas pora savaičių nuvyksta į banką ir išsitraukęs seifus žaidžia su juose slepiamu auksu. Tačiau kartu trindamas ant piršto balto aukso žiedą su deimantais patikina, kad finansinę sėkmę gali pasiekti kiekvienas, net ir minimalias pajamas gaunantis žmogus.
Daugybę knygų, patariančių, kaip tvarkytis su finansais, išleidęs verslininkas atvirai atskleidžia, kaip iš varguolio tapti turtingu.
Sėkmingų investicijų paslaptį įminęs vokietis pasidalija savo įžvalgomis apie pasitikėjimo savimi stokojančius Baltijos šalių gyventojus ir ko jiems trūksta iki pirmojo milijono.
-Europą viena po kitos drebina naujienos apie sunkumus euro zonoje. Visų dėmesys nukreiptas į Kiprą. Kas toliau? Kokia euro zonos ateitis? Ką šioje situacijoje turėtų daryti eilinis Europos Sąjungos pilietis?
Jis aiškino, kad kartu Europa gali judėti tik turėdama bendrą tikslą – politinė arba finansinė sąjunga. Tuo metu politinė sąjunga atrodė neįmanoma. Taigi idėja buvo tokia - kartu siekti bendro tikslo, kuriuo tapo bendra valiuta.
Dabar mes matome, kad šis planas žlugo. Vietoj to, kad augtume kartu, keliai išsiskyrė.
Pietų Europos šalys sako, kad vokiečiai dabar tokie nepopuliarūs, kokie buvo po Antrojo pasaulinio karo. Angela Merkel lyginama su Hitleriu. Ir taip kuriama neapykanta Vokietijai.
Ta neapykanta kyla ne tik Vokietijai, bet ir bendrai valiutai. Taigi belieka tik pasikartoti – nepavyko pasiekti to, ko buvo norima.
Šioje situacijoje yra tik du keliai – arba mes pripažįstame, kad nepasisekė, arba pripažįstame, kad turime didelių problemų ir toliau siekiame, ką užsibrėžėme.
Niekas nežino, kiek Europai kainuotų pasirinkimas atsisakyti euro, tačiau niekas nežino, kiek kainuos ir bandymas jį išlaikyti. Nesu politikas, todėl galiu tik išsakyti savo nuomonę, tačiau galiu tikrai patarti, ką daryti tokioje situacijoje individams.
- Tai ką reikėtų daryti Europos gyventojams su savo pinigais?
- Prieš pradėdamas dalyti patarimus, pirmiausia noriu aptarti Kiprą. Taip eiliniams žmonėms bus lengviau suprasti, ką daryti.
Pirmą kartą į Kiprą nuvykau, kai man buvo 32-eji. Ten turėjau draugą britą, kuris buvo itin turtingas ir šioje šalyje gyveno dėl mokesčių. Jis mane pristatė savo draugams ir vietos bankininkams.
Visi su manimi bendravo lyg aš būčiau milijardierius, bandė mane įkalbinti verslą perkelti į Kiprą. Oficialiai man būtų reikėję mokėti 2-3 proc. mokesčių, bet praktiškai – beveik nieko. Būtent tokiu būdu Kipras ir pasistatė save ekonomiką – apgaudinėjant kitas šalis.
Tuo metu tai man nerūpėjo, aš būčiau viską padaręs, kad tik nemokėčiau didelių mokesčių, tačiau bijojau, kad šitas modelis sugrius. Maniau, kad jis neišsilaikys ilgiau nei penkerius metus. Žinoma, tai užtruko ilgiau.
Kipras žadėjo ne tik mažus mokesčius, bet ir dideles palūkanas, kokių negalėjai gauti niekur kitur. Ten galėjai gauti 6-8 proc. palūkanų. Bet iš kur jie ėmė pinigus toms palūkanoms mokėti?
Čia veikė sniego gniūžtės principas. Kai nauji klientai įnešdavo pinigus, seniems klientams buvo išmokamos iš tų pinigų palūkanos.
Taigi Kiprą pražudė mokesčių rojus ir sniego gniūžtės principu veikianti palūkanų normų sistema. Žinoma, turėjo ateiti laikas, kai Europos Sąjunga pasakys, kad tai tęstis negali.
Tačiau blogoji pusė yra ta, kad kentės ne tie, kurie sukūrė tokią sistemą, o nubausti bus eiliniai žmonės.
Pažįstu moterį, kuri banke Kipre laikė šiek tiek daugiau nei 200 tūkst. eurų viso gyvenimo santaupų. Ji nežinojo, kokia situacija bankuose, ji nematė platesnio horizonto ir dabar atrodo, kad ji gali prarasti apie pusę savo gyvenimo santaupų.
Taigi pirmas dalykas, ką šioje situacijoje turėtų daryti žmogus, suprasti, kokioje šalyje gyvena, kokia joje bankinė ir mokesčių sistema. Pavyzdžiui, Kipras, nors ir turi turizmą, savo ekonomikos kūrimą patikėjo mokesčių rojui, o bankinė sistema buvo sukurta pritraukti Rusijos oligarchams.
Antra, pinigų turintis žmogus turi pasirinkti, ar laikyti pinigus toje šalyje, kurioje gyvena, ar riziką padalinti skirtingose šalyse. Aš esu už tai. Ypač gyvenant mažoje šalyje, negali sau leisti visų pinigų laikyti vienoje šalyje.
Juk globaliame pasaulyje taip lengva atsidaryti sąskaitą bet kur. Ir nekalbu tik apie Lietuvą. Vokietija taip pat maža šalis, palyginus su pasauliu. Taigi taisyklė yra ta, kad dalį pinigų reikia laikyti užsienyje.
- O ką daryti su savo gimtoje šalyje turimomis lėšomis?
- Kitas patarimas - net ir savo šalyje laikomus pinigus reikia paskirstyti. Nesvarbu, ar turite 500 tūkst., ar 50 tūkst., ar 5 tūkst. eurų. Laikykite juos bent dviejuose bankuose.
Netgi aš, save vadinantis finansų ekspertu ir turintis daug gerai informuotų draugų, nežinau, kas vyksta bankuose.
Kai tik girdite apie dideles palūkanas, pagalvokite apie didelę riziką. Nėra didelių palūkanų be didelės rizikos.
Vienintelė išimtis – didelė infliacija. Jei jums žada 8 proc., jie gali atrodyti daug, bet jei infliacija siekia 5 proc. - tai jau nebe tiek ir daug.
Tačiau mes gyvename žemos infliacijos laikais, todėl reikia būti itin atsargiems, jei kažkas žada dideles palūkanas. Niekada neatiduočiau savo pinigų bankui, siūlančiam dideles palūkanas.
Kodėl bankai už jūsų pinigus turėtų jums mokėti daug, jei iš šalių centrinių bankų jų gali pasiimti beveik už dyką?
- Ar atsakingas banko pasirinkimas ir rizikos išskaidymas gali padėti pabėgti nuo euro zonos krizės?
- Lietuvoje vedžiau seminarą dar 2005 m. Tuo metu žmonėms sakiau trauktis iš nekilnojamojo turto sektoriaus, nes tikėjau, kad jis tėra burbulas. Niekas manimi nepatikėjo. Žmonės ir toliau pirko nekilnojamą turtą ir ėmė paskolas, kad investuotų į tai ne tik savo santaupas, bet ir pinigus, kurių dar neuždirbo.
Po dviejų metų vėl lankydamasis Lietuvoje įspėjau dėl finansų rinkų griūties. Tada žmonės jau manim patikėjo. Nežinau kodėl, bet manau, kad svarbu išsakyti savo nuomonę.
Negaliu numatyti ateities, bet mano nuomonė dažniausiai būna šiek tiek tikslesnė nei bendras žmonių supratimas.
Taigi jei prašote mano nuomonės apie Lietuvos ateitį euro krizės apsuptyje, pirmiausia turiu atvykti į Lietuvą ir pažiūrėti, kas joje vyksta. Bet žiūrint į bendrą situaciją Europoje vėl grįšiu prie Kipro.
Kipras buvo testinė situacija Europai – kas gali nutikti, jei nurėši žmonių santaupas. Dabar Europos Sąjunga turi modelį, kuriuo būtų galima vėl pasinaudoti.
Manau, kad verta žinoti, kad kiekvienas, kas turi pinigų, anksčiau ar vėliau sumokės Europos Sąjungai 20-30 proc. savo pinigų. Jei krizė tęsis, to gali tikėtis visi, kas turi daugiau nei 100 tūkst. eurų santaupų.
Kuo krizė radikalesnė, tuo radikalesnis ir sprendimas. Todėl turintiems pinigų, siūlyčiau dalį jų iškelti iš Europos.
Taip pat nelaikykite visų pinigų grynais ar banko sąskaitoje. Jei neturėsite grynų, valstybėms bus sunkiau atimti juos nei iš sąskaitos banke.
Dabar ne laikas turėti per daug pinigų. Pirkite akcijas. Galite pralošti, bet tai nesvarbu – paskirstykite riziką.
Kai kalbu su milijonieriais ar milijardieriais, jie visada pasižymi turintys portfelinį mentalitetą. Tai reiškia, jei jie praranda vienoje investicijoje, tai nesvarbu tol, kol bendrų investicijų kiekis nemažėja.
Pastebėjau, kad kuo neturtingesnis žmogus, tuo jis labiau galvoja apie konkrečią situaciją. Jei jis praranda vieną centą, jis jau keikia visą sistemą. Bet kapitalizmas yra ta sistema, kurioje reikia rizikuoti. Kapitalizmas reiškia, kad mes turime pralaimėti, kad laimėtume.
Taip pat pirkite auksą, bet ne sertifikatų forma, o gryną. Laikykite jį savo rankose, seife. Patarčiau investuoti apie10 proc. pajamų į auksą.
- Bet Jūsų patarimai atrodytų pritaikyti tiems, kas jau turi daug pinigų. O ką daryti žmonėms, kurie uždirba mažai?
- Aš taip pat buvau vienas iš tokių žmonių. Mano tėvas buvo teisininkas, bet niekada nebuvo turtingas. Priklausėme klasikinei viduriniajai klasei. Jis mirė, kai man buvo 13 metų, mama paskendo depresijoje.
Būdamas 16 metų pabėgau į JAV. Išmokau atsakomybės, išmokau, kaip daryti pinigus, bet neišmokau kaip juos išsaugoti. Sulaukęs 26 metų skendėjau skolose. Taigi tikrai galiu suprasti, kaip jaučiasi mažai pinigų turintis žmogus.
Viskas, ką aš sakau, tinka tiek milijardieriui, tiek milijonieriui, tiek vidurinės klasės atstovui, tiek neturtingiems.
Juk net jei turi mažai pinigų, vis tiek gali sau leisti nusipirkti bent mažą gabalėlį aukso, gali turėti dvi banko sąskaitas, gali atsidaryti sąskaitą užsienyje.
Suprantu, kad tai sunku, nes esi priverstas išeiti iš savo patogumo zonos, turi išmokti naujų dalykų. Žinoma, jei žmogus yra per daug neturtingas ar ligotas, mes turime juo pasirūpinti. Bet visi kiti gali daug daugiau pasiekti nei turi dabar.
Didžiausias melas sau yra sakyti, kad neverta kažko daryti, nes turi per mažai pinigų. „Padarysiu, kai būsiu turtingas“ - teisinamasi. Ne! Pirma turi padaryti ir tik tada būsi turtingas. Reikia keisti savo mąstymą. Jei esi neturtingas, pradėk galvoti ir elgtis kaip turtingas.
Neturtas ar priklausymas viduriniajai klasei niekada neturi būti pasiteisinimas nieko nedaryti.
Kai praradau visus savo pinigus būdamas 26 m., radau finansų patarėją, kuris liepė atsidėti 50 proc. visų savo pajamų kas mėnesį.
Jei dabar tai pasakyčiau minimalią algą gaunantiems lietuviams, jie lieptų nešdintis. Aš lygiai taip pat jaučiausi. Klausiau patarėjo, kaip tai įmanoma padaryti: man neužteko ir visų pinigų, kuriuos aš gaudavau. Tačiau jis liepė arba tai padaryti, arba susirasti naują patarėją.
Taigi privalėjau pažiūrėti į gyvenimą turtingo žmogaus, o ne vargšo akimis. Neturtingi žmonės sako – „man to reikia“. Tačiau man buvo pasakyta, kad man daug ko nereikia. Aš tik to noriu daug.
Jei būtų karas, turėtumėte mažai maisto, daug žmonių miegotų sugrūsti vienoje patalpoje, greitai suprastumėte, kiek žmogui mažai reikia. Viskas kita – tai, ko mes norime, bet nereikia.
Žinoma, nusprendęs atsidėti 50 proc. pajamų aš turėjau sunkius pusantrų metų. Pusę tos sumos skirdavau skolų grąžinimui.
Po dvejų su puse metų aš jau turėjau pirmą milijoną, o dar po ketverių metų buvo finansiškai laisvas. Viso to pasiekiau išmokęs pakeisti įsitikinimus ir pradėjęs elgtis taip, kaip elgiasi turtingi žmonės.
Prisimenu, kai finansų patarėjas mane įtikino, kad man nereikalingas naujas automobilis. Naują mašiną jis man leido nusipirkti tik tuomet, kai turėsiu milijoną dolerių grynais.
Jaučiausi nejaukiai važinėdamas senu automobiliu. Vairuotojo durelės neatsidarinėjo, taigi turėdavau įlipti per dešinę pusę. O pinigų aš jau pakankamai uždirbdavau, bet dar neturėjau milijono.
Bet ir kitiems patariu niekada nepirkti naujo automobilio iš pasiskolintų lėšų arba neleiskite jam didesnės sumos nei dviejų mėnesių jūsų atlyginimas.
- Bet ar geresnis automobilis negali motyvuoti siekti daugiau?
- Jei nusipirksite automobilį dabar, tai pasidarysite sau dovaną, kurios dar neužsidirbote. Kodėl jūs tuomet turėtumėte siekti daugiau, jei jau turite dovaną? Pasąmonė jums sakys, kad jūs jau turite tai, ko norite.
Kaip jau minėjau, elkitės atsargiai su savo pinigais. Nepasitikėkite aklai bankais. Pirkite auksą. Jei jo turėsite, savimi didžiuositės. Nežinau nei vieno turtingo žmogaus, kuris neturi aukso. Jie žaidžia su juo. Aš žaidžiu su auksu. Kas dvi savaites nuvažiuoju į banką, atsidarau seifą ir žaidžiu su juo.
Taigi išmokite investuoti į skirtingą turtą – padalinkite riziką.
Nebijokite rizikuoti. Kas jei ir prarasite kelis tūkstančius, gyvenimas ilgas ir visada galėsite juos susigrąžinti, jei nepasiduosite.
- O gal turite konkrečių patarimų lietuviams, kaip tapti turtingesniems?
- Atrodo, kad Baltijos šalys turi labai daug potencialo, tik žmonės dar to nesupranta. Sutinku daug žmonių iš šio regiono, kurie nori dirbti. Jie nori iššūkių, tik dar neturi taip gerai išvystytų sistemų kaip Vokietijoje. Mes mokame didžiulius mokesčius, jūs dar ne.
Matau, kaip Baltijos šalių gyventojai yra ištroškę rizikos, galimybių. Lietuva man atrodo kaip Vokietija septintajame dešimtmetyje – žmonės turi įspūdingos energijos ir nori kažką pasiekti.
Kaskart, kai esu Baltijos šalyse, žmonės klausia manęs patarimo. Jie nori kažko siekti, bet kažkodėl pastebiu, kad jie per mažai savimi pasitiki. Nesako, kad jie - pakankamai geri, kad visko gali išmokti. Gal dėl to kaltas auklėjimas. Gal tėvai pakankamai neskatina vaikų savimi pasitikėti.
Jei nuvažiuotumėte į Ameriką, pamatytumėte storą vaiką, kuris į akis rėžtų, kad yra puikus žmogus. Ir visa tai dėl to, kad tėvai jam nuolat kartoja, koks jis nuostabus.
Taigi tiek Baltijos šalyse, tiek ir Lenkijoje reikia dirbti prie žmonių pasitikėjimo savimi. Esate išsilavinę, turite vidinio šarmo, esate bendraujantys ir netgi gerai atrodantys, kas irgi padeda, turite ambicijų. Viskas yra. Turite puikų modernaus ir seno pasaulio mišinį. Bet visgi bijote bandyti.
Esu tai patyręs ir aš. Nors mano seneliai mane labai mylėjo, jie sakydavo, kad, jei padarau kažką nuostabaus, galiu tik apie tai pagalvoti, bet garsiai turiu nesakyti.
Juk pagal tikėjimą kuklus ir nusižeminęs žmogus eina į dangų. Būtent taip buvo sugadintas mano pasitikėjimas savimi. Pasidariau arogantiškas. O arogantiški žmonės yra tie, kurie kaip tik mažai pasitiki savimi, tik nori sau kažką įrodyti prieš kitus. Nuoširdžiai savimi pasitikintys žmonės yra atsipalaidavę ir tai galima jausti.
Kol netampi finansiškai laisvas atrodo, kad visos pastangos nėra vertos tikslo. Bet vos pajunti, kas yra finansinė laisvė, gali daryti tik tai, ką nori. Nuo 30 m. niekada neturėjau galvoti, ar kažkam turiu pinigų. Nuo tada galiu sau leisti galvoti tik apie tai, ką noriu daryti. Žinoma, pinigai žmogaus geresniu nepadaro, bet jie padaro tave laisvesnį.
- Galbūt neigiama nuostata apie turtingus žmones ir atgraso daugelį siekti finansinės laisvės?
- Toks požiūris gyvuoja ir Vokietijoje. Žinoma, yra verslininkų, kurie vagia. Bet čia tas pats, kaip moteriai neieškoti vyro dėl to, kad jis gali būti neištikimas. Taip. Jis gali būti, bet ar tik dėlto verta rinktis vienišiaus gyvenimą?
Gyvenimo realybė yra įvairi. Tačiau nereikėtų ja teisintis ir nedaryto to, kas gali išeiti į gerą.
Ar pinigai sukuria nesąžiningus, negarbingus turtuolius? Taip.
Teko dalyvauti UEFA Čempionų lygos finalo varžybose, kur žaidė Miuncheno „Bayern“ ir Londono „Chelsea“. Po to mačiau Romano Abramovičiaus vakarėlį, kuriame buvo švenčiama pergalė. Jei jūs būtumėte jį pamatę, suprastumėte, kad kapitalizmas turi ne tik gerąsias puses. Net aš buvau nustebęs. Jei žinai, kiek pasaulyje skurdo, supranti, kad tokios šventės nėra gerai.
Tačiau manau, kad kiekvienam pasiutusiam rusų oligarchui yra bent dešimt turtuolių, kurie tuo pačiu metu stato ligonines.
Finansų ekspertas ir milijonierius B. Schaferis Lietuvoje žada lankytis birželio 1-2 d. Kauno „Žalgirio“ arenoje vyksiančiame lyderystės forume „Forum One“.
Dabar nieko nebežinau, nėra jokių tendencijų. Man išeinant atostogų prieš dvi savaites, tiek JAV NASA specialistai, tiek Rusijos specialistai žadėjo nepaprastai šiltą balandį ir tiesiog vasariškai karštą. Rusai dar nuo sausio šnekėjo, kad žiema pereis tiesiai į karštą vasarą, o dabar jau visi prognozuoja šaltą balandį. Sniego atžvilgiu toks balandis iš tiesų buvo tik 1996 m. Tai buvo anomalūs metai visoje klimato šiltėjimo tendencijoje.
Paskutinį kartą tiek sniego balandį turėjome prieš 17 metų. Šie metai išsiskiria iš pastarojo laiko tendencijų ir pagal žiemos ilgumą – žiema prasidėjo anksčiau nei paprastai, o tęsis gerokai ilgiau.
Beje, 1996 metai – visiška anomalija klimato šiltėjimo tendencijoje ne tik dėl šaltos žiemos, bet ir dėl vėsesnės vasaros. Iš esmės tais metais šaltesni nei įprastai buvo visi metų laikai, nes vidutinė metinė temperatūra buvo žemesnė už normą net 0,8 laipsnio. Mūsų vidutinė metinė temperatūros norma – 6,2 laipsnio, o 1996 m. ji siekė vos apie 5,5. Pasak specialistės, tai didelis skirtumas.
„Tačiau kiti metai jau vėl buvo šiltesni nei įprastai, o 2008 m. turėjome šilčiausius metus metus per visą orų stebėjimo laikotarpį. Metinė jų temperatūra buvo net 2,1 aukštesnė nei turėtų būti Lietuvoje ir siekė 8,3 laipsnio. Kitaip tariant, buvo pasiektas optimistinis klimato kaitos scenarijus, kas būtų, jei vidutinė metinė temperatūra pakiltų 2 laipsniais. Visus tris žiemos mėnesius nebuvo sniego, žydėjo snieguolės, našlaitės ir kitos gėlės, vasario mėnesį žmonės išėjo dirvų arti, o kovo mėnesį jau žiedus krovė alyvos. Taigi būtų Pietų Ispanija arba Šiaurės Afrika“, - teigė A. Galvonaitė.
Nors paskutiniais metais sezonai persislinkdavo, ši žiema prasidėjo anksčiau
Paklausta, ar iš tiesų egzistuoja sezonų pasislinkimas, kai vasara užsitęsia dar iki rugsėjo, tačiau ir pavasaris prasideda vėliau, A. Galvonaitė priminė, kad šiemet žiema prasidėjo gruodžio 1 d., t. y. anksčiau nei paprastai.
„Pastaruoju metu klimatinė žiema pas mus prasidėdavo nuo Kalėdų, o pasibaigdavo apie lygiadienį – kovo pabaigoje. Šiemet iki balandžio 8 d. naktimis vis dar prognozuojama minusinė temperatūra. Nors dienomis termometras rodys teigiamą temperatūrą, minusas bus didesnis nei pliusas, taigi per nulį vidutinė paros temperatūra neperlips. Beje, šiemet pavasaris, išskyrus pačius pietinius Europos regionus, visur nėra normalus. Kol pas mus buvo saulėtos dienos, nes virš mūsų kabojo anticiklonas, aplink visur galingai snigo. Netgi Anglijoje užsnigo visus žydinčius narcizus. Ir Prancūzijoje snigo, ir Vokietijoje, ir Lenkijoje, o kas darėsi Ukrainoje, Baltarusijoje ir Rusijoje, turbūt matėte. Taigi pavasariui net nėra iš kur atkeliauti ir įsibėgėti, nes pavasariui reikėtų arba atšildyti tuos rajonus, kurie yra atšalę, arba juos peršokti“, - teigė klimatologė.
Pasak jos, seniai atgyvena tapę ir tokie kategoriški teiginiai, kad šiltėjant klimatui vasaros pas mus bus karštesnės, o žiemos – ne tokios šaltos.
„Aišku tik tai, kad vis daugiau kontrastų. Tai reiškia, kad gali būti labai šaltos žiemos ir nepaprastai karštos vasaros, visi metų laikai labai panašūs ir vienodai šilti arba, atvirkščiai, labai šilta žiema ir vėsi vasara. Tačiau vidutinė metinė temperatūra, kuri rodo klimato kitimą, nepaisant didžiulių sezoninių kontrastų, gali išlikti aukštesnė negu norma. Šie kontrastai kasmet jie gali būti vis kitokie. Negalime vienų metų lyginti su kitais ir tikėtis panašių orų. Aišku tik tai, kad reikia ruoštis netikėtoms orų permainos. Tarkime, praeitą ir užpraeitą vasarą turėjome 30 laipsnių karštį ir staiga kitą dieną temperatūra nukrisdavo iki 16 laipsnių šilumos. Arba šiemet Kūčių vakarą buvo pūga ir didžiausias šaltis, o kitą dieną jau lijo. Tokie kontrastai – tiek sezoniniai, tiek atskirų dienų – galimi ir ateityje“, - teigė pašnekovė.
A. Galvonaitė prisiminė, kad 2009-2010 m. buvo itin šalta žiema, tik ji buvo trumpesnė nei šiemet, o 2008 m. žiema buvo praktiškai be sniego.
„Tokie kontrastai tikriausiai dažnės. Taigi galime sulaukti daug siurprizų – atsiras vis daugiau Lietuvos orams neįprastų reiškinių. Galbūt gegužę iš tiesų sulauksime 30 laipsnių karščio. Kol kas to niekas negali tiksliai pasakyti“, - svarstė klimatologė.
Pagal dabartines ilgalaikes prognozes, kurios pateikiamos Lietuvos hidrometeorologijostarnybos tinklapyje, balandis bus šaltas, mėnesio vidutinė oro temperatūra numatoma 2,5 laipsnio žemesnė už vidutinę daugiametę (vidutinė daugiametė – 5,5 laipsnio), pavasario vidutinė temperatūra numatoma 1 laipsniu aukštesnė už vidutinę daugiametę. Taigi kiti pavasario mėnesiai turėtų būti kur kas šiltesni. Tačiau prognozė gali ir pasikeisti. Pasak A. Galvonaitės, šios ilgalaikės prognozės pastaruoju metu tikslinamos kas savaitę.
„Šių metų vidutinės temperatūros taip pat dar negalima prognozuoti. Gali būti tiek šilta vasara, tiek labai šiltas ruduo ir šilta žiemos pradžia. Ir tuomet temperatūra išsilygins“, - teigė klimatologė.
Kelia nerimą, kad garsūs žmonės labai mėgsta dalintis įvairiomis alternatyviomis dietomis, kurios nėra pagrįstos jokiais tyrimais. Juk labai lengva pareikšti – „nevalgykite po 18 val.“ ar „derinkite maistą“ ir dingti iš eterio. Tačiau dėl visų tų neatsakingų pasisakymų tikroji informacija apipinama mitais. Kitas paradoksas: visi labai mėgsta kalbėti apie sveiką mitybą, bet niekas nenori jos ant savo stalo. Visuomenės sveikatos centro duomenimis, per dvejus metus lietuviai visiškai nepakeitė savo mitybos įpročių – nei vienu teigiamu punktu nepasistūmėjome į priekį.
Pasak jos, visuomenėje įsigalėję du kraštutinumai. Viena vertus, įsikalama moksliškai nepagrįstų mitų apie dietas, pavyzdžiui, kad negalima valgyti po 18 val. Kita vertus, rekomendacija valgyti dažniau pavirto nuolatinio „valginėjimo“ tradicija, kai užkandžiaujama taip dažnai, kad net nebėra pertraukos tarp valgymų.
„Girdint žmonių pasisakymus ar skaitant komentarus internete, susidaro įspūdis, kad žinių apie mitybą žmonės turi nemažai, šios informacijos gal net per daug, nes žmonės pradeda manipuliuoti ja – kritikuoti, pašiepti, perdarinėti į savotiškus anekdotus. Kelia nerimą, kad garsūs žmonės labai mėgsta dalintis įvairiomis alternatyviomis dietomis, kurios nėra pagrįstos jokiais tyrimais. Juk labai lengva pareikšti – „nevalgykite po 18 val.“ ar „derinkite maistą“ ir dingti iš eterio. Tačiau dėl visų tų neatsakingų pasisakymų tikroji informacija apipinama mitais. Kitas paradoksas: visi labai mėgsta kalbėti apie sveiką mitybą, bet niekas nenori jos ant savo stalo. Visuomenės sveikatos centro duomenimis, per dvejus metus lietuviai visiškai nepakeitė savo mitybos įpročių – nei vienu teigiamu punktu nepasistūmėjome į priekį.
Kodėl taip yra? Ko gera, žmonės nesuvokia mitybos reikšmingumo. Vyrauja nuostata, kad sveiki vis tiek nenumirsime, o mirti juk teks visiems, todėl negalvoja nei apie kokybišką senatvę, nei apie sveiką mitybą dabar. Tai agitacijos spraga. Kai buvo įvardinta problema, kad keliuose žūsta daug žmonių, buvo sukurta labai daug socialinių reklamų. Žinoma, buvo sugriežtintos ir bausmės. Tačiau sveikai maitintis žmonių negalime priversti, negalime jiems nustatyti didesnių mokesčių. Kaip gi kontroliuosime? Vaikščiosime po restoranus ir tikrinime, kas užsisako neteisingus patiekalus? Todėl belieka ugdyti žmonių savimonę. Vienas iš būdų – kad pati visuomenė burtųsi į interesų grupeles, kurios domėtųsi sveika mityba, kad būtų kuo įvairesnių šios srities būrelių, kursų. Kitas būdas – vaikų švietimas, o pastarieji gal tas idėjas parneštų į šeimą“, - svarstė pašnekovė.
Dažnai manoma, kad norint sveikai maitintis, tai labai sudėtinga, reikia daug ką pakeisti. Mitybos specialistės teigimu, šis barjeras – žmonių sąmonėje. Iš tiesų nereikia daryti jokių revoliucijų, nes žengti galima po žingsnelį, pavyzdžiui, nuėjus į parduotuvę vietoj riebesnių produktų rinktis liesesnius. Ši taisyklė turėtų galioti tiek pieno produktams, tiek mėsai, tiek padažams. Visgi I. Kuodienė nepataria rinktis dirbtinai nuriebalintų produktų. Tai nėra sveikos mitybos dalis – šie produktai skirti išskirtinėms dietoms.
„Žinoma, gamintojai prisitaiko tiek prie vartotojų skonio, tiek prie jų finansinių galimybių. Jie siūlo labai pigius produktus ir atvirai sako, kad nereikėtų tikėtis daug mėsos, jei gaminys kainuoja vos kelis litus. Todėl reikia rinktis natūralius, neapdorotus produktus. Įvairios dešros ir kiti mėsos gaminiai negali būti priskirti sveikai mitybai. Jie gali būti valgomi tik retomis progomis, iš bėdos, kai iš tiesų nėra laiko gaminti, o reikia pavalgyti labai greitai. Jei žmogus įpratęs pusryčiams valgyti sumuštinius, mėsos gaminius reikėtų keisti neriebiu sūriu. Taip pat tinka sumuštiniai su tunu, su natūralia mėsa, kurią, pavyzdžiui, jeigu jos liko nuo pagrindinio valgymo, galima sumaišyti su daržovėmis, o galima užsitepti avokado ir dėti ant duonos vien daržovių. Žodžiu, pakaitalų yra, tik reikia panaudoti fantaziją“, - patarė pašnekovė.
Pasak I. Kuodienės, dar viena bėda, kad lietuviai vis dar nori kepti maistą riebaluose ir labai sunkiai randa alternatyvų, nors egzistuoja daugybė receptų, kaip kepti orkaitėje ar troškinti. Galiausiai atsiranda įvairių technologinių naujovių, leidžiančių kepti be riebalų, tačiau žmonės nenoriai persiorientuoja.
Sausuose pusryčiuose – paslėpta cukraus bomba
Pasak I. Kuodienės, užtenka vengti gatavų maisto produktų – ir mūsų mityba bus daug sveikesnė. Skaityti etiketes, tikintis rasti šioje grupėje sveikiausią maisto produktą, jos teigimu, ne visada efektyvu, nes mes ne visada suprantame, kas jose rašoma. Be to, jose pateikiama ne visa informacija, leidžianti įvertinti produktą. Pavyzdžiui, gali būti atskirai neišskirtas cukrus, o nurodytas tik bendras angliavandenių kiekis.
Ypač ši praktika dažna sausų pusryčių etiketėse. Jose nenurodoma, kad į javainius pridėta nemažai cukraus, taip pat nepateikta, kiek jis sudaro dienos normos. Taigi grūdų pasiūloje taip pat turime rinktis ne ruošinius, o natūralius produktus. Beje, grūdų kiekį mitybos racione, pasak mitybos specialistės, reikėtų padidinti. Šiandien, jei kavinės patiekale vyrauja garnyras, mes ją nurašome kaip bandančią pasipelnyti. Iš tiesų grūdinio garnyro lėkštėje turi būti daugiau nei mėsos.
„Žmonės, teisindamiesi, kodėl valgo gatavus produktus, dažnai skundžiasi, kad trūksta laiko ruošti maistą. Tačiau tam turėtų būti suburtos visos šeimos pajėgos, reikėtų pasidalinti darbais. Labai efektyvu planuoti valgiaraštį iš anksto. Viena vertus, taip neprisiperkama nereikalingų produktų, antra, lengviau paskirstyti laiką, tam tikrus maisto ruošimo darbus atliekant iš anksto
. Valgiaraštį galima planuoti vienai dienai, galima savaitei – tai priklauso nuo to, kaip dažnai einame į parduotuvę. Kaip praktiškai tokį planavimą įgyvendinti? Būtina, kad šeima susirinktų prie bendro stalo bent vakarienei. Beje, šioje atmosferoje ir gimsta valgiaraštis, taigi jo nereikia kurti dirbtinai: vaikai raukosi, aiškina, kas jiems skanu, o kas neskanu, vyras pagiria žmoną ar žmona vyrą, kad kažkas patiko. Natūraliai aptariami patiekalai, kurių galbūt dar norėtųsi paragauti“, - aiškino pašnekovė.
I. Kuodienė skeptiškai vertina tam tikrus visuotinai pripažintus teiginius apie mitybą. Jos teigimu, jie neturi jokio mokslinio pagrindimo, pavyzdžiui, draudimas valgyti po 18 val. arba vakarienės valgyti labai mažai.
Kiek kartų per dieną reikėtų valgyti? Pasak I. Kuodienės, yra dvi teorijos – pagal vieną siūloma valgyti 5 kartus per dieną (3 pagrindiniai valgymai ir 2 užkandžiavimai), o pagal kitą – geriau valgyti mažesniais kiekiais, bet dažniau.
„Šios rekomendacijos buvo taip klaidingai suprastos, kad žmonės pradėjo ne valgyti, o valginėti. Pagrindiniai 3 valgymai tarsi išnyko bendrame užkandžiavimo kontekste.
Viena iš dažniausių mitybos klaidų – žmonės nepavalgo sočiai. Tai ypač taikytina moterims, kurios bijo prarasti savo kūno formas. Moterys įsikalusios į galvą, kad jeigu jos mažiau pavalgys, įvyks kažkas naudinga jų organizmui ar figūrai. Tačiau tai sukelia tik žalos, nes žmogus šį neprivalgymą kompensuoja nepilnaverčiais produktais – šlamštu, kuris pasitaiko po ranka. Ilgainiui išsivysto medžiagų badas. Kalorijų prasme žmogus lyg ir suvalgo dienos normą, tačiau su nepilnaverčiu maistu negauna visų reikiamų medžiagų, todėl jaučiasi alkanas. Taigi organizmas apie savo problemas signalizuoja alkiu, bet iš tiesų alksta ne dėl kalorijų, o dėl to, kad trūksta kažkokių medžiagų. Dėl to atsiranda nepasisotinamas arba įgeidžiai maistui ir tokios frazės, kaip „aš negaliu gyventi be šokolado“. Tai neteisingas organizmo signalų supratimas ir prisirišimas prie nepilnaverčio produkto. Holivudo filmuose dažnai matome, kad jei merginai nesiseka meilėje, ji tuoj pat atsidaro šaldytuvą ir išsitraukia ledų dėžutę“, - pasakojo mitybos specialistė.
Dar viena priežastis, kodėl šiuolaikiniam žmogui sunku kontroliuoti svorį ir kodėl jis valgo daugiau negu jam reikia, o organizmas nesignalizuoja tikrųjų poreikių, yra stresas. Pavyzdžiui, biure dirbančio žmogaus kalorijų sąnaudos yra kaip dirbančio sėdimą darbą. Nors jam atrodo, kad jis visą dieną jis prakaituoja derėdamasis su klientais, patiria didžiulį krūvį dėl streso ir labai pavargsta, jo kalorijų sąnaudos prilygsta veiklai, jeigu jis sėdėtų prie televizoriaus ir maigytų pultelį.
„O pavargsta jis visiškai skirtingai, todėl grįžęs po tokio darbo nuovargį nori kompensuoti valgymu. Viena iš sprendimų – sveika mityba, t. y. maisto prisotinimas ne kalorijomis, o reikšmingomis medžiagomis – pirmiausia skaidulomis. Tai medžiaga, kuri neturi kalorijų, bet duoda pilnumo jausmą ir virškinimo sistemai užduoda darbą. Jų yra daržovėse, vaisiuose ir labai daug grūduose – viso grūdo miltuose, duonoje, makaronuose. Jei mityba nesubalansuota, į įvairius produktus galima papildomai dėti sėlenų“, - patarė I. Kuodienė.
Velykų varpai kviečia susitikti Prisikėlusįjį. Pažinkime ir pamilkime Jį Dievo Žodyje, garbinkime ir mylėkime Eucharistijoje. Sutikę Kristų, neškime Jį kitiems.
R. Paksas – 1999 m. „Williams“ istorijos didvyris, buvo Vilniaus meras, premjeras du kartus, prezidentas buvo. Europarlamentaras, pilotas. Aplink pasaulį apskrido, po Vilniaus tiltais skraidė. Na, apkalta. Labai daug įvykių su juo susieta. (...) V. Uspaskichas – populiaros partijos lyderis. 2004 m. Seimo rinkimuose ta partija gerai pasirodė, 2012 m. irgi. Žmogus, kuris traukia televizijos reitingus. Paprastas milijonierius. Įvaizdis: nepaliekantis savo draugų, bendražygių. Taip pat stebėtinai prie jo limpa įvairiausios istorijos. Partijos finansų byla, (...) tai diplomas, tai kokia moteris. Tai jis pabėgo. Toks nenuorama, sakyčiau.
„Vyksta dabar derybos. Dėl įvairių dalykų, ir yra kelios sukurtos darbo grupės. O vadovavimo klausimu mūsų tarybos narių nusistatymas buvo gana aiškus. Manau, kad dauguma mūsų tarybos narių norėtų, kad pirmininku būtų V. Uspaskichas“, - kalbėjo K. Daukšys.
Pasak jo, „darbiečių“ derybininkai būsimosios partijos lyderio klausimo dar neaptarė. „Šnekėjosi pirmininkai. Tai yra jų klausimas, kurį jie patys turi spręsti“, - pridūrė K. Daukšys.
P.Gražulis: yra susitarimas, kurio reikia laikytis
„Galima daug norėti. Bet jeigu yra toks viršūnių sutarimas, kad pirmus dvejus metus partijos pirmininku lieka „Tvarkos ir teisingumo“ pirmininkas R. Paksas, to susitarimo reikės ir laikytis. Galbūt ir aš norėčiau būti pirmininku, gal ir kas kitas norės būti pirmininku. Čia norų gali būti daug, bet, aš manau, yra susitarimas, kurio reikia laikytis ir kurio bus laikomasi“, - DELFI teigė P. Gražulis.
Pašnekovas teigė nesureikšminantis „pavienių“ Darbo partijos narių pozicijos. „Nemanau, kad kažkas žada keisti nuomonę ir poziciją“, - sakė P. Gražulis.
Panašios pozicijos laikosi ir R. Paksas.
„Natūralu. „Tvarkos ir teisingumo“ partijos taryba norėtų, kad (jungtinės partijos pirmininku – DELFI) būčiau aš. Matyt, kiekviena pusė gali pateikti po dešimtį kandidatų, kurie gali konkuruoti kongrese“, - DELFI teigė „Tvarkos ir teisingumo“ partijos lyderis.
Pavojaus partijų sąjungai pašnekovas teigė nematantis. „Kol kas visi procesai eina taip, kaip buvo sutarta iš pat pradžių. Kol kas. Ir ganėtinai sėkmingai, turint omeny, kad yra ir problemų, ir ambicingų žmonių, ir daug skyrių, ir daug narių. Bet aš esu patenkintas tuo procesu“, - svarstė R. Paksas.
„Kol kas procesas, mano supratimu, eina gerai. Jeigu mes būsime išmintingi, protingi, jis eis toliau. O jeigu būsime kažkokių savų interesų skatinami, jis gali stoti ir pan. Negali žinoti. Kol kas viskas yra tvarkoj“, - pridūrė politikas.
Neseniai DELFI publikavo visuomenės nuomonės tyrimo duomenis, kurie byloja, kad daugiau gyventojų prie jungtinės partijos vairo norėtų matyti V. Uspaskichą. Tačiau R. Paksas šios statistikos teigia nesureikšminantis.
„Palyginami dalykai, - daugiau kaip 5 procentinių punktų skirtumą tarp savęs ir „darbiečių“ lyderio interpretavo pašnekovas. - Darbo partija startavo geriau, ir su paskutiniais rinkimais. Matyt, iš to ir seka toks didesnis (V. Uspaskicho – DELFI) vertinimas. Bet jeigu pažiūrėti ilgą distanciją, aš manau, kad tai yra vienas kito verti partneriai.“
V.Gaidys: R.Pakso stiprybė – biografija, V. Uspaskicho – televizija
Pasak jo, R. Pakso įvaizdis solidesnis, tačiau V. Uspaskicho naudai byloja Seimo rinkimų rezultatai. „Už darbo partiją balsuotų 1,7 karto daugiau žmonių nei už „Tvarką ir teisingumą“, - remdamasis sociologiniais tyrimais konstatavo V. Gaidys.
Tiesa, „Vilmorus“ tyrimuose atsispindintys visuomenės teigiami ir neigiami vertinimai palankesni „tvarkiečių“ pirmininkui.
„V. Uspaskichą, jeigu apytiksliai žiūrėti, teigiamai vertina 30 proc., neigiamai – 45 proc., neturi nuomonės – 25 proc. Toks neigiamas balansas, akivaizdžiai. O pas R. Paksą – visaip būna. Pastaruoju metu, praėjusiais metais – maždaug trečdalis teigiamai, trečdalis neigiamai, trečdalis neturi nuomonės. Bet visumoje tai yra geresnis rezultatas negu pas V. Uspaskichą. Darbo partijos reitingas didesnis, bet lyderio – mažesnis“, - skaičiavo V. Gaidys.
Kadangi sveikata yra brangiausias turtas, aplink šio turto apsaugą visada atsiranda daug galimybių gudravimui – ir tarp paslaugų gavėjų, ir tarp jų teikėjų. Dar nevėlu ir Lietuvoje visą šią sistemą praskaidrinti. V. Andriukaitis to ir imasi, kreipdamasis į Konstitucinį Teismą dėl Konstitucijos 53 straipsnio išaiškinimo. Juk reikia pagaliau išsiaiškinti, kas, kaip ir už ką turi mokėti, ir ką reiškia „nemokama medicina“, kad nebūtų taip, kad kuo labiau nemokama, tuo brangesnė.
Pradžiai būtina atvira diskusija apie tai, kas iš tikrųjų darosi šioje Kafkos knygas primenančioje sistemoje, kuri ignoruoja bendrus vadybos ir ekonomikos principus, nepaiso įstatymų ir net Konstitucijos, netrukdo veikti akivaizdžiam šešėliui. Šia prasme naująjį ministrą galima ir suprasti, ir pagirti. Jis bent jau užsiima tuo, kuo ir turi užsiimti ministras – formuluoja ir vykdo sveikatos politiką, ir netgi veikia neišduodamas savo partijos ideologijos.
Tai jau yra nauji dalykai Lietuvai. Nuo pat 1990 metų (beje, kaip ir iki 1990 metų) sveikatos politika buvo kruopščiai prižiūrima įtakingų medikų, kurių patariami ministrai imituodavo permainas „siekdami daugiau sveikatos Lietuvos žmonėms“. Kai kurie iš buvusiųjų ministrų kruopščiai išpuoselėjo pagerintų paslaugų teikimo svarbesniems pacientams būdus ir taip patys, kartu su šias specialias paslaugas dvarui teikiančiais medikais, nusipelnė amžino valstybės, kaip dvaro, dėkingumo. Tokiame drumstame vandenyje, kai moderniai sveikatos politikai iš esmės nėra vietos, sprendimus dėl finansinių srautų paprastai lemia ne ministrai, o tariamus medicinos stebuklus prastūminėjančios interesų grupės.
Lietuvos sveikatos sektorius, išoriškai nuolat pamaitinamas brangiausiomis biomedicinos technologijomis, savo vadybos principais ir korupciją skatinančiais atskirų įstaigų ir medicinos sričių „stogais“ iki šiol labiau primena feodalizmo epochą. Tokia „neotechnofeodalizmo“ situacija demoralizuoja sistemos dalyvius ir artina sistemos kolapsą. Kalbėti viešai apie tikrąsias medicinos sistemos neskaidrumo priežastis, šiaip jau daugeliui gerai žinomas, iki šiol Lietuvoje yra nepadorumo požymis – juk tai gali nepatikti nepakeičiamiems sistemos gerintojams, kurie yra kartu ir vykdytojai, ir vertintojai, ir prižiūrėtojai, ir ministrų išlikimo garantai.
Lietuvai labai reikia tikrosios sveikatos politikos – kad kiekviena politinė jėga aiškiai, be demagogijos įvardintų paskatas, kurias taikant bus kuriama racionali ir nekorumpuota sveikatos apsaugos sistema. Aplink sveikatos apsaugos ir medicinos paslaugų teikimo bei apmokėjimo sistemą visada ir visur verda karštos diskusijos, todėl šiai sričiai, kaip jokiai kitai, reikia kuo daugiau skaidrumo.
Skaidrumas ir viešumas neįmanomas be idėjų ir galių sklaidos. Seniai praėjo tie laikai, kai medicinos lobistų, valdžios ir visuomenės santykiuose nebuvo problemų. Šis medicinos kaip stebuklų beatodairiško diegimo į praktiką aukso amžius baigėsi prieš daugiau kaip 100 metų, kai medicinos technologijų plėtrą pradėjo reikliai prižiūrėti sveikatos politika, pasitelkusi svarbiausius naujųjų laikų įrankius – vadybą, etiką ir ekonomiką. Buvo surasti ir vaistai nuo sisteminės korupcijos. Tai piliečių aktyvus dalyvavimas sveikatos politikoje – tiek gaunančių paslaugas (pacientų), tiek jas teikiančių (medikų), taip užtikrinant savireguliaciją tarp sistemos dalyvių.
Kai kritinė masė piliečių suvokia, kad sveikatos apsauga – ne apie stebuklingus išgydymo būdus ir stebukladarius medikus, jie džiaugiasi išvengdami nereikalingų medicinos intervencijų (vaistų, diagnostinių procedūrų, hospitalizacijų) ir labiausiai ima vertinti prevencinę mediciną ir šeimos daktaro instituciją.
Lietuvos medicinai dar toli iki tokio suvokimo apie tikrąsias geros sveikatos apsaugos vertybes ir racionalaus išteklių naudojimo. Kadangi sveikata yra brangiausias turtas, aplink šio turto apsaugą visada atsiranda daug galimybių gudravimui – ir tarp paslaugų gavėjų, ir tarp jų teikėjų. Dar nevėlu ir Lietuvoje visą šią sistemą praskaidrinti. V. Andriukaitis to ir imasi, kreipdamasis į Konstitucinį Teismą dėl Konstitucijos 53 straipsnio išaiškinimo. Juk reikia pagaliau išsiaiškinti, kas, kaip ir už ką turi mokėti, ir ką reiškia „nemokama medicina“, kad nebūtų taip, kad kuo labiau nemokama, tuo brangesnė.
Ministras taip pat suvokia, kad Lietuvos sveikatos apsaugoje veikia daug ydingų paskatų, skatinančių ne gyventi sveikai, o sirgti ir tapti priklausomais nuo specializuotos medicinos. Tikimasi, kad šis ministras pagaliau atsisuks į daugybę apleistų prevencinės ir socialinės medicinos sričių ir į paslaugas pažeidžiamoms grupėms – kas, jei ne kairieji, turi sustabdyti brangių biomedicinos technologijų plėtros (be jokio nepriklausomo efektyvumo vertinimo!) puotą, kai trūksta elementarių bendruomeninių paslaugų vaikams, skurstančioms šeimoms ir neįgaliesiems.
Lietuvoje yra daug piliečių, kurie išsiilgę skaidrios sveikatos apsaugos sistemos ir todėl remia šias ministro iniciatyvas. Bet čia laikas pereiti prie esminio nesusipratimo. Glumina taikinys, kurį kaip permainų kliūtį pasirinko V. Andriukaitis – tai privačių medicinos paslaugų teikėjai, išdrįsę konkuruoti su valstybiniu sektoriumi. Kažkaip sunku patikėti, kad tokiam brandžiam politikui, koks yra V. Andriukaitis, nebūtų žinomos gausios mokslo studijos apie korumpuotą valstybinę mediciną kaip posovietinių valstybių (tarp jų ir Lietuvos) sveikatos sistemų pagrindinę problemą.
Kita vertus, nesinori tikėti, kad V. Andriukaitis telkia viskuo nusivylusį elektoratą sąmoningai naudodamas cinišką sovietų laikų metodą – bent jau viešojoje erdvėje viskas atrodo tarsi grasinimas išbuožinti „liaudies priešus“ kurie išdrįso palikti valdiškos medicinos kolūkius ir dabar turi būti nubausti už privačią iniciatyvą.
Niekas taip neerzina žmonių ir nekompromituoja socializmo idėjų, kaip tokių korupcinių praktikų toleravimas valstybiniame sektoriuje. Todėl norėtųsi sulaukti iš brandaus politiko V. Andriukaičio aiškios pozicijos ir konkrečių veiksmų šiame lemiamame sveikatos politikos fronte – kaip praskaidrinti ne tik 7 procentus PSDF lėšų, bet ir tuos 93 procentus, kurie nebūtinai atsakingai naudojami valstybės proteguojamame valstybiniame sektoriuje. Kol kas sveikas protas kužda, kad atėmus galimybę konkuruoti privačios medicinos sektoriui, tik dar labiau įsitvirtins Lietuvos medicinos sistemos uždarumas, korupcinės tradicijos ir kitos sisteminės ydos. Tai būtų pagalba tik monopolio ir ramaus gyvenimo siekiantiems valstybinių medicinos įstaigų vadovams, gi nacionalinei sveikatos apsaugos sistemai tai būtų meškos paslauga.
Jei Lietuva apsispręs atsisakyti skirtingų nuosavybės formų konkurencijos medicinoje ir orientuosis į britų ar kanadiečių nacionalinių sveikatos sistemų modelius, tai tenka priminti vieną esminį, kol kas mūsų nenaudai, skirtumą. Jei britų ar kanadiečių sistemose koks nors paslaugos teikėjas pasinaudotų pažintimis, statusu ir kt., o paslaugos teikėjas (ligoninės direktorius ar skyriaus vedėjas) suorganizuotų jam pagerintos kokybės ir prieinamumo paslaugą, tai iškart abudu taip stipriai nukentėtų, kad niekas daugiau nebedrįstų piktnaudžiauti viešaisiais ištekliais. Ar galima įsivaizduoti tokias permainas Lietuvoje – valdiškose medicinos įstaigose kartu su eiliniais pacientais besistumdantį Lietuvos elitą?
Politikai, pasirinkę tokį kelią, turi žinoti, kad jie įsipareigoja sustabdyti išvešėjusią Lietuvos valstybinėje medicinoje korupciją – tiek „patepiančius“ paslaugos kokybę ir prieinamumą vokelius, tiek barterinius mainus tarp „gerų vyrų“ (kai atsilyginama paslauga už paslaugą). Kol kas negirdėjome iš ministro rimtų pažadų tokias demoralizuojančias tradicijas išgyvendinti ir pasiūlymų, kaip tai bus daroma.
Daugėja piliečių, besidžiaugiančių kiekviena nauja galimybe laisvai rinktis, teikiant ar gaunant medicinos paslaugas skaidriai, be dviprasmybių. Jie nuoširdžiai tiki, kad veiksmingos permainos pagaliau palies ir Lietuvos mediciną – taigi viskas pakeliui su ministro aistringu siekiu. Belieka išspręsti paradoksalią situaciją. Mat, šie aktyvūs ir laisvi piliečiai ministro siūlomus „vaistus“ sistemai gydyti laiko ne vaistais, o nuodais, ir stipriai nerekomenduoja gydyti sveikatos sistemą tuo, nuo ko ji yra sunkiai susirgusi.
Bet nuomonių skirtumai nėra tokie dramatiški kaip atrodo. Reikia kalbėtis, ir besitariant paaiškės, kad, kaip ir toje medicinoje, vaistas gali tapti nuodu, ir atvirkščiai. Viskas priklauso nuo dozių ir kitų vartojimo niuansų. Svarbu, kad ministras įsiklausytų ir kalbėtųsi, ir gali paaiškėti, kad tikrieji jo rėmėjai yra tarp jo dabartinių oponentų. Taip jau neretai atsitinka – ir politikoje, ir gyvenime.
Sveikatos politikos misija yra parengti Lietuvą dabarties ir ateities iššūkiams, ieškant gerų politikos ir praktikos pavyzdžių laisvajame pasaulyje, o ne dairytis į slogios sovietinės praeities tariamas vertybes. Belieka tikėtis, kad ministrui V.Andriukaičiui pakaks jėgų ir išminties pasirinkti šiuolaikišką permainų kelią ir sutelkti plačią šiuo keliu kartu einančių atsakingų socialinių partnerių koaliciją.
Priversti, kad dabar visi mokytojai pasiimtų raudonus tušinukus ir parkerius ir taisytų klaidas – šito negalėsime. Tiesiog, manau, nuo mūsų pačių požiūrio į kalbą priklauso – jei leidžiame per pamokas kalbėti žargonu, kalbos neišmokysime. Manau, situacija iš esmės keisis, kai kalbos mokėjimas taps prestižo, socialinio, kultūrinio išsilavinimo žyme.
Trečiadienį mokinių neraštingumo klausimas svarstytas Seimo Švietimo, mokslo ir kultūros komitete. ŠMM vadovai ir specialistai atskleidė, ką planuoja daryti mažindami beraščių skaičių. Apie tai, kad neraštingumas tampa valstybine problema, prabilta po tai, kai 2010-2012 m. 30 proc. laikiusių valstybinį egzaminą už raštingumą gavo nulį balų. Vadinasi, trečdalis abiturientų 350 žodžių tekste padarė 20 ir daugiau klaidų.
ŠMM numato pradėti vykdyti funkcinio raštingumo patikrinimą po 8-tos klasės. Tai reiškia, kad po 8-tos klasės būtų tikrinamos moksleivių lietuvių kalbos žinios – aštuntokai rašytų, pavyzdžiui, diktantą. Numatoma grįžti prie sisteminio kalbos mokymo – būtų nurodoma, ką mokiniai turi mokėti baigę atitinkamą klasę.
Taip pat numatoma kelti mokytojų profesinę kvalifikaciją ir motyvaciją. Viena siūlomų motyvacijos priemonių - didesnis atlyginimas pradinių klasių mokytojams ir lituanistams. Jiems siūloma padidinti apmokėjimą už diktantų, atpasakojimų, rašinių, kūrybinių darbų tikrinimą. Šį klausimą lituanistų bendruomenė kėlė jau ne kartą.
Priemonių plane taip pat numatyta atnaujinti lietuvių kalbos pradinio ir pagrindinio ugdymo programas, kaimo mokyklas aprūpinti vaikų literatūra, skatinti tėvus skaityti kartu su vaikais.
Taip pat numatoma įvesti privalomą ikimokyklinį ir priešmokyklinį ugdymą socialinės rizikos šeimose gyvenantiems vaikams. Ministerija numato inicijuoti kalbą ir kultūrą stiprinančias akcijas – Nacionalinį diktantą, dailyraščio konkursą ir panašiai.
ŠMM specialistė, atsakinga už lietuvių kalbos ugdymo turinį, Nida Poderienė po posėdžio žurnalistams aiškino, kad prastėja visos visuomenės raštingumas – štai ir SMS žinutes rašome be lietuviškų rašmenų. Tuo metu mokyklose neigiamą įtaką darė ir testai, kuomet per pamokas reikia pažymėti, pavyzdžiui, teisingą arba klaidingą atsakymą.
Ministerija žada keisti lietuvių kalbos mokymo metodiką – daugiau dėmesio skirti rašto darbams.
„Atpasakojimai ugdo gebėjimą rišliai, nuosekliai kalbėti. Kai prašoma įrašyti praleistą raidę, tai vaikas stabteli ir pagalvoja – taip, čia reikia pasitikrinti. Kai jis rašo diktantą, rašo patį žodį. Diktantus vaikai visada rašė ir toliau rašys, bet daugiausia dėmesio kartu bus skiriama ir kūrybiniam rašiniui – kad jauni mokyklą baigę žmonės gebėtų savo idėjas pristatyti, argumentuoti, autentiškai kalbėti savo kalba“, – aiškino N. Poderienė.
Pasak jos, dabar didžiausias dėmesys bus skiriamas raštingumo stiprinimui pradinio ir pagrindinio ugdymo programose. Tam numatomas raštingumo patikrinimas po 8-tos klasės, kada vaikai baigia sisteminį lietuvių kalbos kursą. Taip pat atidžiai formuojamas literatūros turinys – kas būtų patrauklus vaikams, kad mokiniai norėtų skaityti.
N. Poderienė atkreipia dėmesį, kad į klaidas pro pirštus negali žiūrėti ir kitų dalykų mokytojai. „Jeigu tik lietuvių kalbos mokytojas rūpinsis lietuvių kalba, tai bus kova su vėjo malūnais. Priversti, kad dabar visi mokytojai pasiimtų raudonus tušinukus ir parkerius ir taisytų klaidas – šito negalėsime. Tiesiog, manau, nuo mūsų pačių požiūrio į kalbą priklauso – jei leidžiame per pamokas kalbėti žargonu, kalbos neišmokysime. Manau, situacija iš esmės keisis, kai kalbos mokėjimas taps prestižo, socialinio, kultūrinio išsilavinimo žyme“, – sakė ŠMM atstovė.
„Programa bendra. Jeigu žiūrėsime, kas padarytą per praėjusią Seimo kadenciją, tai bendras
Į DELFI klausimą, kam kurti planus, kurių įgyvendinimui nėra lėšų, D. Pavalkis atsakė cituodamas Evangeliją: „Čia jau nuo Jėzaus Kristaus - „Pirma buvo žodis, paskui buvo kūnas“. Esą pirma reikia įsivaizduoti, ką norima padaryti, o paskui žiūrėti, kaip tai padaryti.
N. Poderienė aiškino, kad rašant priemones negalvota, kiek tam prireiks pinigų: pasitelkus aukštąsias mokyklas, mokslo institutus, menininkus, tėvus bandyta rasti konkrečias priemones situacijai gerinti. Pasak specialistės, daug galima padaryti ir be pinigų.
Kartais atrodo, kad užuot labiau atverdami savo ekonomiką, ją uždarote. Pavyzdžiui, su džiaugsmu buvo padidintas minimalus atlyginimas, tačiau tyrimai rodo, kad tai veda tik prie darbo vietų praradimo. Žiūrint filosofiškai, minimalios algos pakėlimas yra nereikalingas laisvės ribojimas. Jei žmogus sutinka dirbti už 10 Lt, kodėl kažkas turi sakyti, kad jis turi uždirbti daugiau?
Michailui Gorbačiovui padėjęs kurti „perestroiką“ J. Malcevas tikina, kad šalis pasiekti sėkmę gali tik suteikdama jos gyventojams visišką laisvę. O mokesčiai – tai tik dar vienas įrankis, ribojantis ją.
J.Malcevas sutiko su DELFI pasidalinti savo įžvalgomis apie valdžios vaidmenį ekonomikoje bei grėsmę perskirstant lėšas.
- Kaip apibūdintumėte buvusių sovietinių valstybių virsmą kapitalistinėmis?
Manau, kad pamoka yra labai paprasta. Tos šalys, kurios atsikratė socializmo, iškart yra daug geresnėje situacijoje. Dauguma šalių sugebėjo įgyvendinti šoko terapiją, kitos – tik patyrė šoką, bet negavo terapijos.
Kad pasisektų keičiant ekonomiką, tai reikia daryti greitai. Svarbu ne tik reformų kryptis, bet ir jų greitis. Jei perėjimas užtrunka per ilgai, tai gali sužlugdyti ekonomiką. Ypač lengvai galima sunaikinti taip valstybinius išteklius.
Jei žiūrėti iš teorinės pusės, ekonomikos perversme negali būti trijų kelių. Yra arba rinkos ekonomika, arba planinė. Juk negali būti šiek tiek nėščias. Jei tuo tikime, tai vienintelis būdas tapti kapitalistine šalimi yra greitas pasikeitimas.
Sėkmei ekonomikoje reikia nedaug – teisingo teisinio pagrindo, stabilios ekonominės ir monetarinės sistemos. Atrodo, kad Lietuva – gerame kelyje, bet kartais atrodo, kad einama zigzagais. Atrodo, kad kartais Lietuvoje pamirštama, kaip buvo blogai sovietiniais laikais. Pavyzdžiui, dabar kalbant apie sveikatos sistemos reformas.
- Žmonėms praplautos smegenys su socialinės gerovės kūrimu. Visi žiūri į Švediją, Norvegiją, kaip pavyzdį. Tačiau šios valstybės nori pabėgti nuo to, ką dabar turi. Jos mato, kad tai neveikia.
Kad paimtum iš turtingo ir duotum vargšui, pirmiausiai reikia turėti turtingą. Ir daugumoje šalių yra bandoma perskirstyti turtą, kurio dar nėra.
Ekonomikos sėkmė slypi viename rodiklyje – kapitalo kiekis vienam darbuotojui. O iš kur kapitalas? Iš kapitalistų. Kad ir kaip jų nemėgtume, jie yra bitės, kurios neša medų.
- Tačiau be rodiklių egzistuoja ir psichologiniai faktoriai. Ar valstybė neturi pasirūpinti tais, kuriuos gali nuskriausti stipresniųjų savanaudiškumas?
- Nemanau, kad laisva rinka yra nužudžiusi žmonių. Manau, kad kaip tik valdžia yra ta institucija, kuri žudo žmones. Prisiminkite sovietinius laikus. Jei turi socializmą, vienintelis būdas priversti žmones elgtis taip, kaip nori – taikyti masinius žudymus.
Rinkos ekonomika yra moraliai teisinga. Teisinga todėl, kad rinkos ekonomikoje yra savanoriški mainai. Negali priversti žmogaus kažko pirkti. Jei jis perka, vadinasi tą daiktą vertina daugiau nei pinigus, kuriuos sumoka už jį.
Rinkos ekonomika duoda laivę. O laisvė yra pasirinkimas. Jei turi mažiau pasirinkimo, ko siekiama pertvarkant sveikatos apsaugos sistemą, tai esi mažiau laisvas.
Sveikatos apsaugos sistema yra labai specifinė. Joje paklausa yra neribota, o pasiūla taip. Todėl kai ši sistema yra valdoma valdžios, atsiranda klientų kategorizavimas. Pavyzdžiui, Didžiojoje Britanijoje ir Kanadoje pacientai skirstomi pagal amžių. Prioritetinės sveikatos paslaugos teikiamos darbingo amžiaus asmenims, o vyresnieji lieka kaip antros klasės vartotojai.
- Naujos valdžios požiūri į sveikatos apsaugos sistemą matote kaip ydingą. O ar dar daugiau klaidų matote Lietuvos ekonomikoje ir jos formavime?
- Kartais atrodo, kad užuot labiau atverdami savo ekonomiką, ją uždarote. Pavyzdžiui, su džiaugsmu buvo padidintas minimalus atlyginimas, tačiau tyrimai rodo, kad tai veda tik prie darbo vietų praradimo.
Žiūrint filosofiškai, minimalios algos pakėlimas yra nereikalingas laisvės ribojimas. Jei žmogus sutinka dirbti už 10 Lt, kodėl kažkas turi sakyti, kad jis turi uždirbti daugiau?
O šešėlinė ekonomika būtent ir kyla dėl valdžios, nes ji įveda mokesčius, uždraudžia ką nors daryti. Jei žmogus pakankamai nesukuria, tai jam ir mokama mažiau „iš po stalo“.
- Visa Lietuva laukia mokesčių darbo grupės pasiūlymų dėl progresinių mokesčių. Kokią įtaką šalies ekonomikai turi progresiniai mokesčiai ar jų įvedimas?
- Pažiūrėkime pirmiausia į tai, ką daro valdžia. Visame pasaulyje valdžios bando atimti pinigus iš tų, kurie už juos nebalsavo, ir perduoti tiems, kurie balsavo.
Kalbant apie progresinius mokesčius, jie – tiesus kelias į socializmą. Progresiniai mokesčiai – tai mokestis už sėkmę. Prašoma susimokėti už tai, kad tau geriau sekasi kažką daryti nei kitam. O iš tiesų progresiniai mokesčiai valstybės pajamų nepadidina.
Turiu pakankamai patirties ir visko esu matęs – didesni mokesčiai turtingiesiems dar niekada nesuveikė.
Ekonomistas J. Malcevas į JAV persikėlė 1989 m. Iki to ekonomistas dirbo prie ekonominių reformų „perestroikos“ metu su Michailu Gorbačiovu.
Šiuo metu mokslininkas yra Carthage koledžio Viskonsine (JAV) profesorius, studentams dėsto tarptautinę ekonomiką, prekybą ir finansus, lyginamąsias ekonomikos sistemas ir tarptautinę politinę ekonomiką.
Profesorius yra dėstęs ir Klaipėdos LCC tarptautiniame universitete.
Paradoksas tas – dingsta V. Putinui naudinga „Rusijos priešų, išdavikų“ politinė korta. Reikia konstatuoti, kad V. Putinui teks save atrasti iš naujo, galbūt atrasti naujų priešų. B. Jelcino nebėra, jo aplinkos aršių oligarchų irgi nebelieka. Nebelieka to grand įvaizdžio – V. Putinas prieš ankstesnį jelciniškų demokratinių reformų laikotarpį. Taigi, V. Putino, kaip politiko, naratyve pritrūks B. Berezovskio.
Reali įtaka mažėjo, išliko „antra nuomone“ Vakarams
„Gruzijos ir Ukrainos vadinami projektai, nemanau, kad buvo esmingai susiję su B. Berezovskiu. Tai daugiau Kremliuje sklandančios populiarios legendos, - mano politologas. - Daugelis ekspertų sako, kad jo įtaka mažėjo, teismai su kitais oligarchais parodo jo finansinį nusilpimą. Tačiau nereikėtų užsiciklinti ant paskutiniojo laikotarpio. Net ir praradęs savo medijinius holdingus jis visgi išlaikė įtaką žiniasklaidoje. Todėl jis labiau svarbus kaip simbolis, o ne tuo, kiek pastaruoju metu ko kur turėjo.“
2001-2006 m. B. Berezovskis buvo priverstas parduoti turėtas televizijos ORT akcijas, buvo likviduotas ir kanalas TV-6, galiausiai pardavė ir laikraštį „Komersant“. B. Berezovkis buvo dar siejamas su Vladimiro Gusinskio žiniasklaidos imperija „Media Most“, televizija RTVi ir portalu newsru.com. „Jis bandė išlaikyti šią įtaką, tačiau ji aišku nesulyginama su tuo, ką jis turėjo anksčiau, - sako N. Maliukevičius. - Užsienio žurnalistai, ieškantys antros, kritinės nuomonės, visada turėjo galimybę pasiklausti jo. B. Berezovkis visada įvertindavo griežtai V. Putino politiką. Jis atliko viešo žmogaus žiniasklaidoje vaidmenį.“
Režimo kritikai geriau jau nevyktų į Lietuvą
Be V. Putino prarastos kortos, ko dar netenka pasaulis mirus B. Berezovskiui? N. Maliukevičius mano, kad tai didelis praradimas V. Putino kritikams egzilyje: „B. Berezovkis buvo simbolis daugeliui nuo Kremliaus bėgančių oponentų. Jis suteikdavo tiek simbolinę, tiek praktišką paramą jiems. Jo mirtis turės labai konkrečių pasekmių visai iš Rusijos pasitraukusiai aplinkai, kuri įsikūrė Londone. Nebeliks to charizmatiško traukos centro. Tai svarbiau nei Ukraina ar Gruzija, kur jo vaidmuo pastaruoju metu buvo minimalus.“
Tačiau jis ramina, kad tai daugiau sarkastinis scenarijus, kuriuo jis nelabai tiki, nes patiems bėgliams nuo Rusijos režimo saugiau likti Vakaruose, o ne posovietinėje erdvėje: „Londonas, saugumo prasme, yra esminis pasirinkimas. Matėme, kaip Kremliaus oponentai buvo išgaudomi Kijeve. Visa posovietinė erdvė nėra jiems patikima.“
Įtarimų mirtis sukels bet kuriuo atveju
B. Berezovskio mirties aplinkybės dar neatskleistos, tačiau britų policija kol kas neturi įtarimų, kad dėl to gali būti kalti treti asmenys. Visgi viešojoje erdvėje netruko pasklisti abejonių, kad žmogus pats pasitraukė iš gyvenimo. Be kita ko primenama, kad ne vieną B. Berezovskio bendramintį ištiko neaiški baisi mirtis. Minimas buvusio rusų saugumo agento Aleksandro Litvinenkos mirtinas apnuodijimas radioaktyviuoju poloniu 2006 m. Londone, 2005 m. įvykusi neaiški buvusio Gruzijos vicepremjero Zurabo Žvanijos mirtis Tbilisyje.
Visus suaugusius ir vaikus, kurie gyvena nestokodami, siūlyčiau vežti į vaikų namus. Utopinė mano mintis, kad į vaikų namus vaikus klasėmis ir su tėvais reikia vežti autobusais, kad galėtų bendrauti su tais vaikais. Net nebūtina jų pasiimti, svarbu pamatyti, kaip iš tiesų jie gyvena.
- Kaip klounas visų pirma patyriau, kad vaikai labai išgąsdinti ir liūdni. Bet tai nereiškia, kad nenori gyventi ir džiaugtis.
Kai vaikų namuose atidarėme duris ir išgirdome mažuliukų „mama, mama, mama, mama”, reikėjo penkiolika minučių pasėdėti kambarėlyje, kad apsiramintum, nes negali imti ir visiems tapti mama, esi tik klounas.
Puti su jais muilo burbuliukus, skaitai. Vaikai nurimsta, žiūri į tave. Arba tiesiog leidi jiems kalbėti, nes kiekvienas labai nori apie save papasakoti. Visa, ką tokioje situacijoje gali, – rodyti dėmesį.
Visus suaugusius ir vaikus, kurie gyvena nestokodami, siūlyčiau vežti į vaikų namus. Utopinė mano mintis, kad į vaikų namus vaikus klasėmis ir su tėvais reikia vežti autobusais, kad galėtų bendrauti su tais vaikais. Net nebūtina jų pasiimti, svarbu pamatyti, kaip iš tiesų jie gyvena.
Tai nereiškia, kad vaikų namuose fiziškai kažko trūksta. Vaikai emociškai badauja. Jei iš pradžių bijo, paskui labai labai džiaugiasi. Jei iš pradžių kažko nedrįsta, paskui labai atsiskleidžia ir dalijasi.
-Ar jau atskiri, kuris vaikas neturi tėvų, o kuris – skriaudžiamas?
Jūs turite daryti tai, ką darome mes. Tai vadinama ideologiniais pajėgumais. Tai ir darė amerikiečiai 150 metų. Amerikiečiai sako, kad mes turime geriausią politinę ir ekonominę sistemas pasaulyje, geriausias visas sistemas, todėl visi pasaulyje turi būti kaip amerikiečiai.
„Manau, kad globaliame paveiksle Kinija tikrai nėra strateginis žaidėjas, bet turi ekonominės ir diplomatinės įtakos“, – sako Shi Yinhongas, Kinijos Renmin universiteto, Amerikos studijų centro direktorius.
Tačiau buvusio Meksikos užsienio reikalų ministro, dabar – Niujorko universiteto profesoriaus teigimu, didžiausia kinų, kaip ir indų ar rusų, problema – ne galios valstybės mąstysena.
„Jūs turite daryti tai, ką darome mes. Tai vadinama ideologiniais pajėgumais. Tai ir darė amerikiečiai 150 metų: jūs turite elgtis taip, kaip elgiamės mes. Amerikiečiai sako, kad mes turime geriausią politinę ir ekonominę sistemas pasaulyje, geriausias visas sistemas. Visi pasaulyje turi būti kaip amerikiečiai. Kinai taip nesako. Jie nesako, kad mums nerūpi tai, ką jūs darote. Svarbu tik, ką mes darome, o jūs galite eiti velniop, net nešioti skirtingų spalvų kojines“, – sako Niujorko universiteto profesorius J. Castaneda.
„2030-aisiais Europa išliks tarp didžiųjų galios žaidėjų. Bus svarbus jos indėlis į tarptautinę ekonomiką, prekybą, vaidmuo tarptautinėse institucijose. Europa išliks svarbus žaidėjas įvairiose galios srityse“, – numato Christopheris A. Kojmas.
Analitikai šįkart teigia, kad po dvidešimties metų pirmą kartą žmonijos istorijoje didžioji dalis pasaulio visuomenės jau nebegyvens visiškame skurde. Žmonių skaičius išaugs iki 8,5 mlrd., ir didžiausias iššūkis bus maisto, vandens ir energetinių resursų trūkumas.
Tad dar septyniolika metų – ir pažiūrėsime, ar ekspertų prognozės išsipildys.
Kodėl galima turėti dviejų valstybių pilietybes buvusiojo prezidento žmonai, o paprastai Lietuvos moterėlei, skurdo išgintai uždarbiauti į JAV – ne. Pastarajai JAV pasas būtų reikalingas legaliai dirbti toje šalyje, o Lietuvos – grįžti į gimtinę? Ar toks žmonių skirstymas neprimena genialios orveliškos frazės, kad visi gyvuliai lygūs, o kai kurie – lygesni.
Tikrai neketinu kaltinti ar teisti sprendimą priėmusių teisėjų – esu tikras, kad laikas ir istorija yra geriausi kritikai tokiais išskirtiniais atvejais. Verčiau verta paanalizuoti, kaip išeiti iš šitos pato situacijos.
Gerbiama pasaulio lietuvių atstovė neseniai pasiūlė rengti šiuo klausimu referendumą, prieš tai pakeičiant patį referendumų įstatymą. Neatmesdamas referendumo idėjos, kaip paskutinės priemonės, kviečiu paanalizuoti, kaip kitais būdais galima įteisinti dvigubą pilietybę.
Konstitucinis Teismas suskirstė piliečius į lygius ir lygesnius
Tikrai nesiūlau atimti pilietybės iš gerbiamos ponios Almos. Priešingai, savo fondo pagalba mobilizuodama išeivijos paramą Lietuvos našlaičiams ji – nuostabus pavyzdys kaip būti garbingu abiejų šalių piliečiu.
Kita vertus, kodėl galima turėti dviejų valstybių pilietybes buvusiojo prezidento žmonai, o paprastai Lietuvos moterėlei, skurdo išgintai uždarbiauti į JAV – ne. Pastarajai JAV pasas būtų reikalingas legaliai dirbti toje šalyje, o Lietuvos – grįžti į gimtinę? Ar toks žmonių skirstymas neprimena genialios orveliškos frazės, kad visi gyvuliai lygūs, o kai kurie – lygesni.
Galų gale – ar toks traktavimas yra kaip nors suderinamas su mūsų Konstitucijoje įtvirtintu visų asmenų lygybės prieš įstatymą principu?
Vieša paslaptis, kad nemažai lietuvių kilmės emigrantų, nesutikdami su tokia pozicija, tyliai tapo kitų šalių piliečiais, kartu išsaugodami ir Lietuvos pasą. Tačiau taip elgtis rizikinga – išaiškinus gresia iki penkių tūkstančių litų administracinė nuobauda už nepranešimą apie įgytą kitos valstybės pilietybę. Ir žinoma, gėdingas Lietuvos pilietybės panaikinimas. Tiesa, įrodyti nepranešimo faktą praktiškai gana sudėtinga, kaltę visada galima versti paštui ar netvarkingai Migracijos departamento raštvedybai.
Vis dėlto ši kelias – Ostapo Benderio tipo avantiūristams nei sąžiningiems savo krašto patriotams. Galbūt yra ir kitų, legalesnių būdų įgyti kitos šalies pilietybę, kartu išsaugant lietuvišką?
Atsakomybė už sprendimą – taip pat ir politikams
Būtų klaida atsakomybę už minėtą Konstitucinio Teismo sprendimą versti vien šio teismo teisėjams. Ne mažiau atsakomybės tenka ir juos paskyrusiems politikams.
Vakarų šalyse skiriant teisininkus į aukščiausias teisines pozicijas vertinama ne tik jų reputacija ar kompetencija, bet ir pažiūros svarbiais visuomenei klausimais. Neretai kandidatų viešai klausiama, ką jis mano apie abortus, gėjų santuokas, galimybę homoseksualų poroms įsivaikinti vaikus ir pan. O jei kandidato atsakymai nesutampa su visuomenės lūkesčiais – jo paslaugų paprasčiausiai atsisakoma. Nes kitaip toks teisėjas, aiškindamas Konstituciją, galėtų pateikti netikėtų siurprizų, deja, visuomenei ne visada malonių.
Jei tokios praktikos būtų nuosekliai laikomasi, po septynerių metų (po tiek laiko baigsis daugumos dabartinių KT teisėjų kadencija) turėtume naujos sudėties Konstitucinį Teismą, kuris galbūt išdrįstų peržiūrėti savo ankstesnių kolegų sprendimą dėl dvigubos pilietybės. Ir apsieitume be referendumo.
Ne vieno Konstitucinio Teismo sprendimai – galutiniai ir neskundžiami
Mano žiniomis, tiesiogiai klausimas, ar dvigubos pilietybės draudimas prieštarauja ES teisei, šiam Teismui iki šios užduotas nebuvo. Tačiau yra keletas vilčių, teikiančių užuominų kitose bylose, kad dvigubos pilietybės draudimas galėtų būti pasmerktas kaip nesuderinamas su ES principais.
Tad galbūt yra ir kitas būdas, kaip pragmatiškai apeiti Konstitucinio Teismo doktrinoje suformuluotą dvigubos pilietybės draudimą – kreiptis į ES Teisingumo Teismą su paklausimu, ar toks draudimas yra suderinamas su ES teisės pamatiniais principais? Jei tokia byla pasiektų Kirschbergo Teismą – Lietuvos (ir ne tik) teisininkų bendruomenės dalis, nepritarianti dvigubos pilietybės draudimui, rastų savų argumentų tokiai pozicijai apginti.
O jei tokia byla vieną dieną pasiektų Liuksemburgo teismą, tikslinga būtų visiems dvigubos pilietybės idėjai pritariantiems Lietuvos, išeivijos ir kitų ES valstybių (nes byla liestų ir kitas ES šalis) teisininkams mobilizuotis, kad padarytume viską, idant Liuksemburge būtų pasiektas palankus dvigubai pilietybei sprendimas.
Šūkis „Lietuva lietuviams“ yra atgrasus, nes suponuoja, kad kilmė, taigi biologija, nustato tautybę. Pagal kitą tautos supratimą, integravimasis į lietuvių kultūrą lemia lietuviškumą. Galima nutautėti bet galima ir įsilieti į tautą, padaryti ją sava. Esant tokiam tautiškumo supratimui nei lietuvybės stiprinimas, nei tautinis auklėjimas nediskriminuoja nelietuvių Lietuvos piliečių.
Neapsieinama be įspėjimų apie nacionalizmo grėsmes, nors šiuo metu realių grėsmių nematyti. Lietuvoje radikaliai dešiniosios partijos nė karto neįveikė 5 proc. barjero, o pernai per Seimo rinkimus laimėjo vos 1,5 proc. balsų. Sąlygos joms buvo itin palankios – gyvenimo lygis žemesnis negu 2008 m., nedarbas aukštas, net trečdalis gyventojų gyvena ties skurdo riba. Bet daugiau žmonių atidavė savo balsą „Drąsos keliui“, politinei partijai be programos ir be ateities.
Nurodoma, kad nors dabar šovinizmo mažai, ateityje jo gali būti daug. Su tokiu abstrakčiu teiginiu sunku ginčytis, visko gali būti ateityje, gal net lietuvės nutars vidutiniškai turėti daugiau negu pusantro vaiko. Bet kol sunku numatyti, kokios gali būti stiprėjančio šovinizmo versmės, nereikia dėl jų kvaršinti galvos.
Vis dėlto tautinės tapatybės klausimas svarstomas perdėm supaprastintame lygyje. Etninis tautiškumas nėra labai tinkamas terminas, nes kalba ir kultūra yra svarbesni jo elementai negu įsivaizduojama kilmė. Tinkamesnis terminas būtų kultūrinis tautiškumas. Tai reiškia, kad kultūrą perėmę ir ją pasisavinę žydai ir rusai yra ne tik Lietuvos piliečiai, bet ir žydų ar rusų kilmės lietuviai, visaverčiais tautos nariai. Antra, tautiškumų elementai yra persipynę, nėra nei grynai etninio, nei grynai pilietinio tautiškumo. Trečia, yra įvairių pilietinio tautiškumo ir kultūrinio tautiškumo rūšių, tad etninio ir pilietinio tautiškumo priešpriešinimas yra dirbtinis. Nėra pasirinkimo tarp vieno ar kito, bet tarp penkių ar dešimties variantų. Pagaliau yra ir liberalus tautiškumas, siekiantis suderinti tautiškumą ir liberalizmą, ir lengvai netelpantis į vieną ar kitą kategoriją.
Koks pilietiškumo ir tradicinio tautiškumo derinys labiausiai tinka Lietuvai ir lietuvių tautai? Vieningo atsakymo tikrai nebus, kaip nėra konsensuso dėl daugelio sudėtingų klausimų. Neabejotina, kad Lietuva turi būti demokratija ir suteikti lygias teises visiems piliečiams, rūpintis jų gerove, tad kreipti dėmesį į tai, ką jie brangina ir kaip jie save supranta. Demokratijos svarba yra neginčijama, be atitinkamo demokratijos lygio visavertis gyvenimas sunkiai įsivaizduojamas. Koks didelis bebuvo tėvynės ilgesys, išeiviai negrįžo į sovietų Lietuvą, nors dauguma vietos valdininkų ir kompartijos vadovų buvo lietuviai, o viešasis gyvenimas buvo lietuviškas, nepaisant pastangų prievarta brukti rusų kalbą ir vadinamąjį internacionalizmą.
Šūkis „Lietuva lietuviams“ yra atgrasus, nes suponuoja, kad kilmė, taigi biologija, nustato tautybę. Pagal kitą tautos supratimą, integravimasis į lietuvių kultūrą lemia lietuviškumą. Galima nutautėti bet galima ir įsilieti į tautą, padaryti ją sava. Esant tokiam tautiškumo supratimui nei lietuvybės stiprinimas, nei tautinis auklėjimas nediskriminuoja nelietuvių Lietuvos piliečių. Toks tautiškumas nėra savaime atskiriantis ar atstumiantis, ir nelietuviai lieka laisvi spręsti, koks bus jų požiūris į lietuviškumą. Bet rūpindamasi lietuvių gerove, valstybė turi užtikrinti, kad būtų sudaromos sąlygos ir kitų jau kritinę masę turinčių tautų kultūros klestėjimui.
Tai ne parduotuvė, o aukso kasykla! Tokia buvo JAV Armijos specialisto Luko Natkevičiaus reakcija į Lietuvos kariuomenės poligone pastatytą geltoną konteinerį, prie kurio nusidriekė amerikiečių karių eilė. Lengvoji kelionės dalis baigėsi – į pratybas „Kardo kirtis“ jie išsiruošė, kaip į tikrą karą.
Plačiai besišypsantis L. Natkevičius buvusiame sovietiniame Kazlų Rūdos aerodrome jaučiasi puikiai ir beveik, kaip namie: visai netoli – jo gimtoji Marijampolė, kur gyvena jo mama. Tad parduotuvė jam nebuvo prioritetas.
„Vadas neprieštaravo, ji čia buvo atvykusi, pavaišino cepelinais. Atvežė tris ir visus turėjau suvalgyti“, – lengvai juntama suvalkietiška tarme lietuviškai pasakoja L. Natkevičius.
Dar prieš dešimtmetį jo tėtis laimėjo žaliąją kortelę ir tuomet 13-metis L. Natkevičius atsidūrė jam kiek svetimose JAV. Bet vaikinas priprato. Iš pradžių angliškai nedaug šnekėjęs vaikinas greitai tapo populiarus ir dabar lengvai peršoka prie anglų kalbos, girdisi švelnūs Naujojo Džersio akcento motyvai.
Apsigyvenęs Floridoje, vėliau Lukas persikėlė į Naująjį Džersį, kur baigė mokyklą ir tapo JAV piliečiu. Jei nežinai, kas prieš tave stovi, gali pamanyti, kad tai – dar vienas mandagus amerikiečių karys.
Iš tikrųjų viskas galėjo pakrypti kitaip, mat Lukas netgi buvo sulaukęs šaukimo į Lietuvos kariuomenę, tačiau į gimtinę atvyko jau kaip amerikietis, vilkėdamas JAV kario uniformą, kurią užsivilko prieš 3 metus.
Važinėjęs šarvuočiu „Stryker“ dabar jis patogiai jaučiasi vado „Humvee“ visureigyje ir yra štabo ginklininkas. Karštą vasarą važiuoti „Stryker“ ar „Humvee“ – šioks toks skirtumas, tiesa, konvojuje – visi lygūs. Jei kas nors pavargsta, vadas pasiteirauja, ar reikia poilsio. Jei bent du kariai išreiškia pageidavimą – konvojus gali stoti, vairuotojai pasikeičia ir vėl į kelią. O tualetas?
„Mes prisitaikome. Nieko negali padaryti, turi laukti“, – šypteli marijampolietis JAV karys. Jis čia ne vienas. Bet jei kas kolekcionuotų stereotipus apie amerikiečių karius, kurie esą negali gyventi be „Coca cola“, bulvių traškučių ir kitų užkandžių, toli pavyzdžių ieškoti nereikėtų.
Kazlų Rūdos poligone nuo praėjusio savaitgalio riaumoja šarvuočių „Stryker“, visureigių „Humvee“, kitos karinės technikos varikliai, skleidžiamos vienvietės palapinės, klega šimtai JAV karių. Prie įleidimo vartų, kuriuos kilnoja kiek nuobodžiaujantys lietuvių kariai, negali nepastebėti ginkluotų amerikiečių sambūrio.
Dešimtys jų rikiuojasi prie geltono konteinerio, kur sąjungininkų poreikius gerai pažįstantys lietuviai įrengė nedidelę parduotuvėlę: praėjusį savaitgalį čia galėjai įsigyti gaiviųjų gėrimų, užkandžių, vėliau – ir karšto maisto. Amerikiečiai nesismulkina: kas tempia visą dėžę „Coca cola“, kas ima visą glėbį traškučių pakelių.
Kasa viena, eilė ilga, juda lėtai, o skirtingų dalinių seržantai skambiais įsakymais pasirūpina, kad laukiantys neužsibūtų – į teritoriją vis dar rieda daugiau nei tūkstančio transporto priemonių vilkstinės dalys, stovykloje dar ne viskas įrengta. Tad ne visiems pasiseka – kai kuriems tenka susitaikyti: kola ir čipsai palauks.
Tačiau stereotipams čia ne vieta: po 1,3 tūkst. km maršo iš Vokietijos, šalia Vilseko miesto esančių 2-ojo kavalerijos pulko barakų iki Kazlų Rūdos, po mažiausiai šešių dienų maitinimosi sausais kariuomenės daviniais bet koks maisto ar gėrimų pakeitimas, bet kokia papildoma įvairovė yra sveikintina ir stiprina moralę.
„Kelyje valgai sausą maisto davinį. Kai esame misijoje, perkame daug, nes kodėl ne? Atsargos greitai išsenka. Kai čia atvykome – viską radome, ko norėjome“, – sako šalia eilės stovintis L. Natkevičius.
Jis teisus – daugiau tokių progų apsipirkti gali nebūti, mat prieš akis – pratybos „Kardo kirtis“: taktinės pratybos su lietuviais, latviais, koviniai šaudymai, persikėlimo per Nemuną operacija.
Būtent JAV pajėgų Europoje organizuojamose pratybose „Kardo kirtis“ (Saber strike) birželio 3–15 dienomis iš viso dalyvauja 18 tūkst. karių iš 19 NATO ir partnerių šalių.
Pratybų planavimas prasidėjo dar prieš 2 metus, o didelę dalyvių dalį – iki 7 tūkst. sudaro amerikiečiai. Pavyzdžiui, į Lietuvą atvykę tūkstančiai JAV karių atvyko su britų ir vokiečių inžinieriais. Tiek iš tų kalbų, kad JAV apleidžia Europą.
Bet jei tuomet pirmuoju „dragūnų žygiu“ siekta simboliškai nuraminti sąjungininkes – Baltijos šalis, kurios sunerimo dėl savo saugumo po Rusijos agresijos prieš Ukrainą 2014-siais, tai šiemet „Kardo kirtis“ yra visai kitokio lygio pratybos. Ne tik savo dydžiu, bet ir ambicingesniais, civiliams ne visada matomais tikslais.
Civiliams ir netgi pratybas poligonuose stebintiems ypač svarbiems asmenims gali susidaryti įspūdis, kad JAV karių šalyje – dešimtys, daugiausiai šimtai.
Tiesa, dar gegužę pratybų organizatoriai įspėjo, kad keliuose pratybų „Kardo kirtis“ metu galima tikėtis didesnio karinės technikos judėjimo – viename ar kitame kelyje tarp Lenkijos ir Lietuvos šiomis dienomis neišvengiamai galima sutikti JAV ir kitų sąjungininkių karius bei techniką. Vis dėlto vienoje šarvuočių „Stryker“ vedamoje kolonoje – keliolika, daugiausiai keliasdešimt transporto priemonių. Poligonuose – taktinėse pratybose dalyvauja būriai, kuopos, eskadronai.
Tačiau tokių judėjimų regione – ne tik Lietuvoje, bet ir Lenkijoje, Latvijoje ir Estijoje beveik vienu metu vyksta dešimtys. Pavyzdžiui, pirmieji iš daugiau nei tūkstančio karinės technikos vienetų konvojus daliniai į Lietuvą pajudėjo dar gegužės pabaigoje.
Gavusi vos 36 valandas susiruošti, susidėti viską, ko reikia kelionei, pagrindinė kolonos dalimis surengė keturių dienų žygį iš Vilseko barakų ir nedideliais Vokietjos, Čekijos ir Lenkijos keliais ar net vieškeliais nuvažiavusi 1,1 tūkst. km birželio 6-ą jau įsikūrė Bemovo poligone Šiaurės Rytų Lenkijoje.
Pakeliui kariai su technika stojo panašiuose į Kazlų Rūdos aerodromuose – beveik nenaudojamuose arba apleistuose, tačiau tinkamuose išsiskleisti keliems tūkstančiams karių.
Tos pačios birželio 6-os vakarą pirmosios kolonos dalys kirto Lietuvos sieną, ties vadinamuoju Suvalkų koridoriumi – strategiškai svarbiu 100 km ilgio ruožu. Kaip ir žadėta, didžiausias technikos judėjimas vyko naktį.
Kitaip nei pastaraisiais metais, šį kartą sienos kirtimas vyko sklandžiau. Iš anksto pasirūpinus visais dokumentais ir suderinus reikiamas procedūras, JAV kolonas lydėję lenkų karo policininkai pasienyje atliko meistrišką rokiruotę su lietuvių kolegomis – amerikiečiai sienoje nė nestabtelėjo ir judėjo pirmyn.
DELFI žurnalistui vejantis koloną Lenkijoje sunkiau buvo važiuoti paskui civilinių sunkvežimių vilkstines – amerikiečiai judėjo drausmingiau.
Viena vertus, tai logiška – pratyboms organizatoriai ruošėsi ilgai, kita vertus gali stebinti ir įspūdingi skirtingų pratybų koordinavimo mastai – viskas sustyguota, tarsi baleto spektaklis: prieš koloną pirmieji vyko priešakiniai žvalgų daliniai, konvojams buvo priskirti keliomis vietos šalių kalbomis kalbantys vertėjai, kurių pagalba ypač pravertė Lenkijoje.
2-ojo kavalerijos pulko daliniai judėjo taikos metų sąlygomis, tačiau JAV Armijos Europoje generolas majoras Johnas Gronskis DELFI patikino, kad kariai judėjo taip, tarsi vyktų į tikrą kovinę operaciją.
„Ar rengiesi taikos metu, ar vykdai operacijas karo metu, saugumas mums yra svarbiausia. Esu buvęs mūšyje ir ten nori būti tikras, kad kariai bus saugūs, todėl mes laikomės standartų“, – sakė generolas, bet iš karto pripažino – kaip ir kovinių operacijų metu, taip ir pratybose ne viskas vyksta sklandžiai.
Incidentų išvengti nepavyko ir šį sykį. Birželio 7-ąją netoli Prienų įvykusio eismo įvykio metu susidūrus 4 šarvuočiams „Stryker“ nukentėjo 13 JAV karių, kitą dieną per dar vieną incidentą netoli Kazlų Rūdos nukentėjo dar keli amerikiečiai. Siauri, nepažįstami keliai, sekundę trukęs neatidumas, viena klaida ar kitos nuo karių nepriklausančios aplinkybės gali pridaryti daug bėdų.
Pavyzdžiui, Pentagono užsakytame tyrime nustatyta, kad nuo 2003-ųjų iki 2014-ųjų iš 30 tūkst. kovinėse operacijose Irake ir Afganistane sužeistų amerikiečių net trečdalis susižeidė nelaimingų atsitikimų metu.
„Būtent todėl mūsų užduotys per pastaruosius kelerius metus rengiamų panašių pratybų metu beveik nesiskiria. Elgiamės kaip amerikietiško futbolo komanda: tobuliname procedūras, šlifuojame savo veiksmus, nepasitenkiname esamais standartais, siekiame aukštesnių.
Per pastaruosius metus išmokome kelias pamokas: prieš leidžiantis į tokį žygį labai svarbi vietovių žvalgyba, žinojimas, koks yra kelių plotis, kokia tiltų keliamoji galia. Jau kalbėjau su kariais – jie daug išmoko apie vietovę, šis žygis jiems padėjo identifikuoti sunkumus kai kuriuose keliuose“, – sakė gen. J. Gronskis.
„Vairuodamas „Stryker“ daug nematai. Jei esi neatidus, gali nutikti blogų dalykų. Bet jei važiuotume teritorija, kuri būtų priešiška, arba joje vyktų konfliktas, būtume dar atidesni ir važiuotume greičiau.
Dabar važiavome 60-70 km/h greičiu, įprastai bazėje važinėjame 30-40 km/h. O dabar viskas paruošta, ramu, nereikia žvalgytis aplinkui, nors yra žvalgų, pėstininkų, kurie tarnavo karo zonose, jie dairosi atidžiau“, – antrino L. Natkevičius.
Į Lietuvą jis grįžti iš pradžių nesitikėjo, bet po bazinio karinio kurso jį paskyrė būtent į Vokietiją, tad dabar jis dažnai atvažiuoja į gimtinę – vos 12 valandų nuosavu automobiliu.
Tačiau vilkstinėje viskas trunka ilgiau. Net iš anksto suplanavus maršrutą, išžvalgius kelius, pasitaiko netikėtumų. Pavyzdžiui, nuo pasienio iki Kazlų Rūdos aerodromo – kiek daugiau, nei valanda kelionės automobiliu, tačiau dėl kelių darbų JAV karių kolonos tokį atstumą įveikė per 5 valandas – negalima pasukti į kairę.
Žemėlapis rodo, kad reikėtų sukti, o statybose tokios galimybės nėra. Be to, susiaurėję keliai pridarė ir daugiau smulkių nuostolių – viena JAV karininkė važiuodama tvarkomu keliu neteko šoninio veidrodėlio.
Todėl žinios apie vietovę ir jos ypatumus, gyventojų nuotaikas yra neįkainojamos. Pavyzdžiui, Lenkijos keliuose, netoli sienos su Lietuva prie tiltų prieš kelias savaites atsirado nauji geltoni ženklai, žymintys karinės technikos judėjimą.
Be to, labai svarbus yra ir kitas pastaraisiais metais JAV ir sąjungininkių pabrėžiamas veiksnys. Biurokratiniuose dokumentuose tai vadinama priimančios šalies parama. O paprastai kalbant, tai yra lenkų, lietuvių ir kitų amerikiečius į pratybas priimančių karių ir civilių organizaciniai gebėjimai, kur svarbi – kiekviena detalė.
Kas, kur ir kada lydės amerikiečius? Kas ir kaip spręs iškilusias problemas, tokias, kaip dėl nenumatytų kliūčių arba nelaimingų incidentų susidariusias spūstis? Juk į Lietuvą iš Lenkijos veda vos du ne ypač platūs keliai, kuriais ir taip vyksta intensyvus transporto eismas. Ir tai – tik dalis taikos meto iššūkių. O jei būtų karas, vyktų apšaudymas iš artilerijos ar kitų sistemų?
Ne paslaptis, kad į šiuos iššūkius taip pat atkreiptas dėmesys. Kartu su įprastais „Stryker“, kurie ginkluoti 12,7 mm kulkosvaidžiais, į Lietuvą atriedėjo ir naujausi „Stryker“ modeliai su bokšteliais ir 30 mm pabūklais. Vos per du metus sukurti ir pernai per rekordiškai trumpą laiką į JAV armiją pristatyti šarvuočių modeliai tokį greitošaudį pabūklą turi neatsitiktinai.
JAV generolai perspėjo, kad nedidelio intensyvumo konfliktams, pavyzdžiui, taikos palaikymo misijoms kurti mobilūs įprasti „Stryker“ yra nepakankamai apsaugoti nuo potencialaus priešininko – Rusijos ginklų.
Naujesni ir masiškai gaminami arba modernizuojami rusų šarvuočiai turi silpnus šarvus, bet yra ginkluoti 30 mm pabūklais, kurie gali prakirsti „Stryker“ šarvą. O amerikiečių šarvuotis su 12,7 mm kulkosvaidžiu vargu ar iš didelio atstumo įgeltų rusiškam. Todėl naujieji „Stryker“ su 30 mm pabūklu yra ir geriau apsaugoti.
„Pačius „Avenger“ turėjome daug metų, bet ne paslaptis, kad pastaraisiais metais daug dėmesio skyrėme Irakui ir Afganistanui, kur mums nekilo grėsmės iš oro. Dabar nagrinėjame scenarijus, kur trumpojo oro gynyba yra labai svarbi“, – reikšmingą detalę pažymėjo generolas J. Gronskis.
Artimojo nuotolio priešlėktuvinė gynyba karo metu – aktuali saugantis nuo pažemiui skraidančių orlaivių, pavyzdžiui, atakos sraigtasparnių, kurie, jei tik sugebėtų prasmukti pro JAV oro viršenybę užtikrinančių naikintuvų saugomas zonas, galėtų pridaryti didelių nuostolių.
Tačiau pratybose žygio metu nebuvo matyti kitų amerikiečių pajėgumų. Pavyzdžiui, Lenkijoje JAV dislokavo papildomą ilgojo nuotolio priešlėktuvinės gynybos bateriją „Patriot“. Estijoje, Emario oro pajėgų bazėje buvo dislokuota 120-oji JAV karinių oro pajėgų eskadrilė su naikintuvais F-16.
Jūroje – dešimtys laivų birželio pradžioje dalyvavo pratybose „Baltops“, kurių metu Lenkijoje bei netoli Klaipėdos išsilaipino desantas. Ir tai – tik matoma, vieša regione vykstančių pratybų dalis.
Pagal suplanuotas operacijas ir jų dinamiką, pratybos „Kardo kirtis“ gali priminti gerokai mažesnę Šaltojo karo laikų pratybų REFORGER versiją.
Šaltojo karo laikais strateginės pratybos REFORGER (Return of Forces to Germany) vykdavo kone kasmet. Nuo 1969-ųjų iki 1993 metų vykusios pratybos buvo įspūdingas logistinis ir organizacinis iššūkis pratybų dalyviams, o pajėgos būdavo dislokuojamos ir treniruodavosi Vakarų Vokietijos lygumose, mažuose miesteliuose bei miestuose.
1988-ųjų pratybos „Reforger“ buvo didžiausios Europoje nuo Antrojo pasaulinio karo laikų – mokymuose buvo dislokuota per 125 tūkst. karių. Tai buvo ne tik galios demonstravimas ar treniravimasis – realaus konflikto atveju turėjo būti aktyvuoti realūs REFORGER planai, kurių metu JAV permestų milžiniškus pajėgumus į Europą.
„Kardo kirtis“ tokiais skaičiais pasigirti tikrai negali, tačiau tam tikri elementai atkuriami. Pavyzdžiui, įprastos rotacijos metu 1-osios šarvuotosios brigados batalionas buvo permestas per Atlanto vandenyną, iškrautas Antverpeno uoste ir tada pajudėjo iki Lenkijos.
Be to, Lenkijoje parašiutais nusileido šimtai desantininkų – ne tik amerikiečių iš 173-jai oro desanto divizijai priskirto Teksaso Nacionalinės gvardijos dalinio, bet ir Izraelio.
Latvijoje ir Lietuvoje išsilaipino 82-osios oro desanto divizijos kariai – Rukloje savaitgalį leidosi iš pat JAV Šiaurės Karolinos valstijos keliolikos valandų skrydžiu lėktuvu C-17 atskraidinti parašiutininkai.
Toks išankstinis nemažų pajėgų dislokavimas įprastai vykdomas siekiant ne tik sustiprinti regiono, kuriam kilo grėsmė saugumą, bet ir atgrasyti potencialų priešininką.
Be to, realių, o ne štabo pratybų metu pastebėtos klaidos leistų jų išvengti ateityje ir padėtų šalinti biurokratines, technines ar kitas kliūtis. Galiausiai treniravimasis sklandžiai įvykdyti sudėtingą logistinę operaciją šalyse, kurios dar prieš 10 metų vadintos neapginamomis, be praktinės naudos gali rodyti ir JAV bei kitų NATO šalių ryžtą sugriauti tokį mitą.
JAV šarvuočių ir kitos karinės technikos vilkstinės keliuose, tūkstančiai amerikiečių ir kitų NATO sąjungininkių karių. Tai – aiškiai matoma pastarosiomis dienomis Lietuvoje vykstančių kelių karinių pratybų dalis. O beveik tuo pačiu metu regione vyko ir kitos, mažiau pastebimos, bet ypač reikšmingos pratybos.
Miškuose virš Kazlų Rūdos nedažnai išvysi orlaivį, kuris iš pirmo žvilgsnio atrodo kaip C-130 – vienas populiariausių transporto lėktuvų pasaulyje. Ir vis dėlto dar keisčiau nei šio lėktuvo pasirodymas gali pasirodyti įgulos elgesys.
Iš lėtai nuobodžius ratus danguje sukančio ir į vieną šoną pakrypusio lėktuvo pasigirsta ritmingi duslūs garsai, kurių aidą permuša sprogimai ant žemės.
Transportinis C-130 „Hercules“ tokių garsų neskleidžia, sprogimų nesukelia. Tai gali tik AC-130. Po šiuo, regis, nereikšmingu vienos raidės skirtumu slypi mirtinas ypatingos paskirties lėktuvo pajėgumas: pabūklais, bombomis ir raketomis ginkluotas tiesioginės paramos orlaivis dažniausiai pasirodo ten, kur dirba elitiniai JAV arba artimiausių amerikiečių sąjungininkų kariai.
Pirmosios AC-130 modifikacijos užduotis pradėjo vykdyti dar praėjusio amžiaus 7-jame dešimtmetyje. Vietnamo karo metais, kur buvo numušti 6 senesnės modifikacijos orlaiviai, o Pirmojo Persijos įlankos karo metu 1991-ųjų sausį vienas toks lėktuvas su 14 žmonių įgula pražuvo po vienintelės raketos „Strela-2“ pataikymo.
Be to, į Lietuvą amerikiečiai atskraidino naujausią šio orlaivio modifikaciją – AC-130J „Ghostrider“, kuri aprūpinta moderniais jutikliais, kurie padeda efektyviai stebėti platų mūšio rajoną, atakuoti kelis taikinius vienu metu.
AC-130J yra tarsi skraidantis arsenalas: jis apginkluotas greitašaudžiu, itin taikliu 30 mm ir galingu 105 mm pabūklais – iš pastarojo paleistų 10 šūvių per minutę gali sunaikinti bet kokį taikinį.
Be to, AC-130J ginkluotas išmaniaisiais ginklais – raketomis „Griffin“ ir valdomomis mažo skersmens bombomis GBU-39 – abi jas AC-130J gali paleisti iš didelio atstumo jei dėl veikiančios priešo priešlėktuvinės gynybos negali priskristi arčiau ir panaudoti pabūklų.
Į šiuos lėktuvus savo priešlėktuvine gynyba besigiriantys rusai dar visai neseniai žiūrėjo su panieka: lėtas, žemai skraidantis orlaivis yra lengvas taikinys net nesudėtingas priešlėktuvinės gynybos priemones turinčioms pajėgoms.
Tačiau įprastai AC-130 skraido ten, kur amerikiečiai turi viršenybę ore ir gali nuslopinti priešlėktuvinės gynybos priemones. Naujasis modelis yra greitesnis ir taupiau naudojantis aviacinį kurą, tad dėl šių atnaujinimų veikimo nuotolis ir galimybė būti virš taikinio ženkliai padidėjo. Kuro papildymo ore lėktuvai vieną ar kelis AC-130 danguje gali išlaikyti ilgiau nei parą.
Šio lėktuvo galia rusai įsitikino šių metų vasarį, kai šimtai rusų samdinių mėgino atakuoti amerikiečių specialiųjų operacijų pajėgų bazę Sirijoje. Į pagalbą SOP atskrido dešimtys orlaivių, tarp kurių buvo ir AC-130J. Iš šio lėktuvo paleisti sviediniai ir raketos sunaikino dešimtis tankų, šarvuočių, kitų transporto priemonių ir, skirtingais duomenimis, nuo kelių dešimčių iki kelių šimtų rusų samdinių.
Lietuvoje AC-130J misija buvo ypatinga dėl kelių priežasčių – tiek amerikiečiams, tiek lietuviams. Virš Kazlų Rūdos besisukiojęs orlaivis dalyvavo tarptautinėse pratybose, pagal kurių scenarijų, AC-130J buvo pasitelkti „siekiant sunaikinti tariamas priešo priešlėktuvinės gynybos sistemas, pajėgumus, inventorių“.
Įprastai priešlėktuvinės gynybos priemones skirtos būtent gintis, tačiau šalis agresorė mobilias priešlėktuvinės gynybos priemones gali dislokuoti ir užimtoje teritorijoje.
Priešlėktuvinės gynybos naudojimas puolamosiose operacijose nėra nauja, tačiau vis dar efektyvi taktika: tokiu būdu stengiamasi sutrikdyti pagrindinio besiginančiosios pusės ar jų sąjungininkų turimus pranašumus.
Pavyzdžiui, vienu svarbiausių NATO pajėgumų laikomos karinės oro pajėgos gali būti pažeidžiamos, jei šalis agresorė kaip skėčiu savo sausumos invazijai naudojasi tokiomis sistemomis, kaip S-400. Todėl pademonstravimas, kad Lietuva ir sąjungininkai turi gebančių naikinti tokias sistemas ir „išvalyti kelią“ sąjungininkų aviacijai yra viena svarbiausių užduočių. Jas gali vykdyti ne bet kas.
„Faktas, kad JAV siunčia į Lietuvą paskutinės modifikacijos tokio tipo orlaivį rodo pasitikėjimą mūsų SOP, jų pratybų planavimo galimybėmis ir efektyvumu. SOP šio lėktuvo atskridimą į Lietuvą vertina kaip mūsų profesionalumo ir stiprios kovinės draugystės su JAV SOP įvertinimą.
Be to, tai yra Lietuvos mokymo bazės testavimas tokio tipo paramos užduočių vykdymui. Tokio orlaivio pasirodymas stiprina sąjungininkų supratimą apie Lietuvos saugumo iššūkius, leidžia susipažinti su šalies geografiniais niuansais“, – teigiama SOP atsakyme DELFI.
Lietuvos ir JAV specialiųjų operacijų pajėgų glaudus bendradarbiavimas kovinėse misijose užsimezgė dar prieš 16 metų Afganistane. Amerikiečių paramą iš oro mūšiuose nesyk kvietę lietuviai sėkmingai padėjo naikinti priešininkų taikinius, kurie galėjo kelti grėsmę JAV bei kitų sąjungininkų kariams.
Kazlų Rūdoje AC-130J pasirodymas iš pradžių buvo neviešinamas, nors pačių amerikiečių kariškių Lietuvoje birželį netrūksta.
Jau ne vienerius metus kalbama, kad šis siauras, vos 100 km ilgio sausumos ruožas, jungiantis Lenkiją ir Lietuvą yra pažeidžiamiausia ir viena iš galimų konflikto vietų. Jos gynimas yra aktualus ne tik Lietuvai, bet ir kitoms Baltijos šalims.
Pagal pratybų scenarijų buvo imituojama įvykių eskalacija nuo lokalaus incidento su hibridinio karo apraiškomis iki plataus masto ginkluoto konflikto. Šiemet siekta platesnės ir sudėtingesnės pratybų integracijos, todėl nuspręsta į vieną nenutrūkstamą mokymų grandinę sujungti net kelias pratybas.
Lyginant su „Perkūno griausmu“ ar „Žaibo kirčiu“ SOP pratyboms dėmesys neatsitiktinai buvo minimalus. Tačiau kaip ir prieš kiekvieną tikrą konvencinę sausumos ar oro pajėgų operaciją, pirmieji užduotis vykdo būtent SOP kariai.
Lietuvos SOP treniravosi kartu su sąjungininkais iš Danijos, Estijos, JAV, Kanados, Latvijos, Lenkijos, Nyderlandų, Norvegijos, Portugalijos, Sakartvelo, Švedijos ir Ukrainos.
O Baltijos jūrose regione vykusių „Trojan Footprint“ mastas buvo dar platesnis – jose dalyvavo per 2 tūkst. karių. Būtent šių pratybų metu sąjungininkų SOP vykdė greitą jungtinių pajėgų persidislokavimą iš daugelio NATO ir partnerių šalių į regioną siekiant įvertinti sąjungininkų SOP gebėjimus perdislokuoti kaip jungtinės SOP.
Be to, „Trojan Footprint“ vyko keliose šalyse. Pavyzdžiui, Lenkijoje, Dolaševo miestelyje amerikiečių Sop vos per tris paras įrengė veikiantį SOP štabą, kuris koordinavo keliolikos valstybių SOP operacijas skirtinguose Baltijos jūros regiono taškuose.
SOP tikslas, anot JAV 10-osios Specialiųjų pajėgų grupės vado pulkininko Lawrence'o Fergusono, buvo „išvalyti kelią“ konvencinėms pajėgoms.
„SOP vienos neišvys priešininko iš Baltijos šalių. Mūsų tikslas – paruošti mūšio lauką konvencinėms pajėgoms. Tai reiškia taikinių identifikavimą ir jų silpnųjų vietų išnaudojimą“, – teigė JAV pulkininkas, pabrėžęs, kad svarbiausia pratybų žinute pirmiausiai reikėtų vadinti atgrasymo elementą.
„Kariauti su Amerika – ne juokas“, – pabrėžė jis. 33-oje Lenkijos oro pajėgų bazėje šalia Povidzo, šalies Vakaruose amerikiečiai greitai paruošė laikiną bazę savo technikai. Netrūko ir chaoso, taip stengtasi sukurti kuo realistiškesnę atmosferą.
Pavyzdžiui, kitų pajėgų rūšių dėl išlepimo ir pripratimo prie komfortiškų tarnybos sąlygų pašiepiami JAV karinių oro pajėgų pilotai turėjo tenkintis eiliniais maisto daviniais, neturėjo visos išankstinės žvalgybinės informacijos, turėjo leistis jiems nepažįstamose vietovėse.
Virš 100 mln. dolerių vertės orlaiviai gali nuskraidinti kelias dešimtis SOP karių už 700 km, tačiau pratybose ir misijose dalyvaujantys kuro papildymo ore lėktuvai užtikrina, kad CV-22 skrydžio nuotolis gali būti dvigubai didesnis.
Pastarąsias savaites iš Lenkijos pusės į Lietuvą pro Suvalkų koridorių skraidančius ir SOP pratybose dalyvaujančius CV-22 galėjo stebėti ir lietuviai.
Vis dėlto vienu svarbiausių pratybų elementu tapo Lietuvos ir sąjungininkų Jungtinių taktinių oro atakos valdymo grupių (JTAC) treniruotės Kazlų Rūdos poligone.
Pratybų metu lietuvių SOP karių iškviesti AC-130J tiesiogine ugnimi naikino sunkvežimius ir jūrinius konteinerius. Po kelių valandų AC-130J pasirodymo 30 mm, 105 mm pabūklų sviedinių, raketų „Griffin“ suvarpyti taikiniai liko sunkiai atpažįstami.
Be to, pratybose dalyvavo ir strateginis bombonešis B-1B Lancer“, kuris mėtė 900 kg svorio bombas, o atakas imitavo specialios modifikacijos naikintuvai F-16 „Wild Weasel“, kurių paskirtis – pralaužti arba elektroninės kovos priemonėmis sutrikdyti priešininko priešlėktuvinės gynybos sistemą.
SOP Teigimu, tai buvo puiki galimybė treniruoti nacionalinius JTAC pajėgumus Lietuvos teritorijoje su pažangiausia tokio tipo ginkluote pasaulyje. Be to, orlaivių pilotai prieš tai šaudyklos nebuvo matę, o atskridę pirmą kartą ir iš karto su koviniais šaudmenimis nepažįstamoje vietovėje vykdė koordinuotas atakas į Oro atakos vadovų nurodytus taikinius.
„JTAC nėra didelio skirtumo su kuo dirbti. Aišku, kai pratybos trunka kelias valandas ir iškart gali matyti efektą skirtingiems taikiniams, vėliau yra lengviau planuoti palaikymą iš oro. Kadangi AC-130J „dirbo“ kartu su F-16 ir B-1B, buvo ką veikti dekonfliktuojant oro erdvę ir skirstant taikinius“, – teigiama SOP atsakyme.
Birželį sostinės Vingio parke vyksiančią Rusų kultūros dienos šventę jau temdo nesutarimai. Renginį oficialiai globojanti Vilniaus savivaldybė sulaukė priekaištų, mat koncertuoti žada ir Sovietų sąjungą šlovinantys bei Krymo okupaciją palaikantys atlikėjai.
Birželio 12 dieną minima Rusijos diena. Iki 2002 metų vadinta Deklaracijos dėl Rusijos TFSR valstybinio suvereniteto paskelbimo diena, mat 1990 metų birželio 12 dieną buvo priimta Deklaracija dėl valstybinio Rusijos TFSR suvereniteto, paspartinusio Sovietų sąjungos griūtį.
„Vienas atlikėjas – Olegas Pogudinas – pernai dėjo koncertinį turą okupuotame Kryme. Pervažiavo nuo Sevastopolio iki Jaltos. Kitas – Viktoras Saltykovas – dar geresnis. Viešai baisisi tuo, kad sugriuvo Sovietų Sąjunga ir respublikos buvo paleistos“, – rašė A. Tapinas.
Išties, O. Pogudinas, pernai yra surengęs koncertinį turą Rusijos okupuotame Kryme, o V. Slatykovas dar prieš 3 metus interviu aiškino, jog „Krymas visada priklausė rusams, o buvo prarastas tik prieš 25 metus“.
„Tai, kas nutiko per tuos metus, dėl to nekaltas nei komunizmas, nei socializmas, o tik žmonių kvailumas. Galima buvo palikti valstybę, kažką pagerinti, o tik pablogino, viską sugriovė.
Manęs niekas neklausė nuomonės tada, kai griovė Sovietų sąjungą, aš su nostalgija prisimenu tuos laikus. Sovietų sąjungos sugriovimas – didžiausia klaida. Krymas visada istoriškai priklausė mums, kaip ir Ukraina“, – sakė V. Saltykovas.
„Gal iš tikrųjų be reikalo tokią šalį sugriovėm?“, – kreipdamasis į Vilniaus merą Remigijų Šimašių kreipėsi A. Tapinas, mat būtent jo sprendimu savivaldybė birželio 9-ąją vyksiančiai šventei, kurią remia Rusijos ambasada Lietuvoje, suteikė globojamo renginio statusą.
„Ne rusų dramos teatrą jis rems ir ne rusų opoziciniams demokratams siūlys prieglobstį Vilniuje. Ne, Šimašius padės organizuoti Tomaševskio vasaros sąskrydį. Ir visa tai dar darys miesto vardu. Ir būtent tai parodo, apie ką yra šitas meras“, – piktinosi A. Bužinskas.
Kiek vėliau agentūrai BNS jis sakė, kad frakcija nėra prieš, jei organizuoti rusų kultūros renginius imtųsi pati savivaldybė, kviestų Rusijos opozicijos atstovus, intelektualus.
Su pastaraisiais R. Šimašiaus liberalai šiemet sudarė koaliciją atsisakę joje konservatorių. Į tokius kaltinimus sureagavo ir pats R. Šimašius. Savo feisbuko paskyroje sprendimą jis argumentavo kiek aptakiai ir rimtai nevertino kaltinimų politiniu pataikavimu.
„Kodėl Vilniaus savivaldybė leidžia Rusų dienas Vingio parke ir netgi suteikė globojamo renginio statusą? Todėl, kad negalime sau leisti, kad Vilniaus rusai manytų, jog jie nerūpi Lietuvai, o tik Kremliui. O būtent taip dalis bendruomenės pamanytų, jei daugelio metų tradicija leisti renginiui nemokamai naudotis Vingio parku šiemet būtų pakeista“, – rašė R. Šimašius.
R. Šimašiaus teigimu, jam „nebūtinai patinka muzikos atlikėjai, kurie lips ant scenos“, tačiau Vilnius, anot jo, „visada buvo ir bus atviras laisvę mylintiems žmonėms“.
„Rusai šimtmečius randa saugų prieglobstį, teisę ir laisvę mūsų mieste. Šiandien ši Vilniaus misija svarbesnė nei bet kada. Ir aš šią misiją vykdysiu nuoširdžiai ir gerai. Tai, kad Kremlius apsisprendė neįleisti manęs į Maskoviją, vertinu kaip gerą šio darbo įvertinimą“, – gyrėsi meras.
„Jei mūsų Migracijos departamentas mano, kad jie prisidirbę, manau, atliks savo darbą, ir neįleis jų į Lietuvą“, – pareiškė R. Šimašius. Tačiau ir toks jo pareiškimas kaip mat buvo įvertintas, kaip bėgimas nuo atsakomybės.
„Jis savo politinę atsakomybę už tokius atlikėjus ir renginio programą permetė Migracijos departamentui. Tai reiškia savotišką negebėjimą dirbti su mūsų kitataučiais tėvynainiais. Net spekuliuojant akivaizdu, kad kiti rėmėjai, tokie, kaip Rusijos ambasada turėjo didesnę įtaką rengiant programą“, – sakė N. Maliukevičius. Jo manymu, dabar merui kilo dilema.
„Politinė linija akivaizdi – bandoma išlaikyti politinį vientisumą su rusakalbių ir lenkakalbių piliečių balsais ir politinėmis partijomis, bet tai turi ir politinę kainą. Jei pasirinkta linija dalyvauti renginiuose juos remti, įsitraukti, tai negalima to daryti atbulomis rankomis, nesuprantant, kad tuos renginius remia, bando išnaudoti Rusijos ambasada ir Kremlius.
Kaip jaučiasi merija: kvailio vietoje, kai pabandė parodyti savo paramą, bet realiai neturėjo jokios galimybės aptarti programos, kurią sudarė ambasada, ar vis dėlto tikisi ir mano, kad galima dirbti produktyviai? Nežinau ar meras galvoja, kad sugebės perlaužti Kremliaus naratyvą, ir priminti naujos Rusijos demokratijos įsteigimą, totalitarinės sistemos žlugimą“, – svarstė pašnekovas.
Jis pabrėžė, kad tokie renginiai, kaip Rusijos dienos nėra vien kultūriniai, kuriose nėra jokios politikos. Tai esą galima vadinti V. Putino palaikomo „rusiškojo pasaulio virtualios teritorijos žymėjimo principu, kuris pasireiškia ne geografinėje teritorijoje, o tikslingu darbu su tėvynainiais“.
„Tai yra kultūrinė arba pačios Rusijos Užsienio reikalų ministerijos dokumentuose įvardyta humanitarinė politika, kurioje įvardijami tokie principai, kaip darbas simbolinių datų metu, su kultūros veikėjais, kurie įgarsina ne tik kultūrines, bet ir politines darbotvarkes“, – sakė N. Maliukevičius. Jis pabrėžė ir paradoksą – kas bus švenčiama Vilniuje birželio 9-ąją.
„Juk tai šventė, kuri žymi Rusijos suvereniteto deklaraciją, tačiau ją sugebėta paversti savotišku Putino doktrinos žymekliu. Ir tai yra paradoksas, kad šventės metu Vingio parke tas sovietinės sistemos žlugimas ir naujos Rusijos susikūrimas nėra švenčiami, tai nėra centrinė tema“, – pabrėžė ekspertas. Jis įspėjo, kad po pasipiktino dėl renginio įrašais atsiradę komentarai rodo ir kitą pavojų.
Išties, po įrašais apie R. Šimašiaus palaimintas Rusijos dienas su Krymo okupaciją šlovinančiais atlikėjais pasirodė nemažai piktų svarstymų. Tradiciškai pasipylė „kas leido įvažiuoti į šalį?“ „kur žiūri valdžia?“ komentarai ir griežtesni reikalavimai sulaikyti atlikėjus pasienyje bei kaltinimai Vilniaus merui prorusiškomis pozicijomis.
„Tokiais komentarais kuriama įtampa, kuri naudinga V. Putinui. Manau, kad dalis politinio kultūrinio desanto, kuris siunčiamas į atitinkamas teritorijas, skirtas ne tik palankios kultūrinės ir politinės terpės kūrimui, bet ir yra savotiškas įrankis įtampai kurti“, – sakė N. Maliukevičius. Kita vertus, jis pabrėžė, kad aistrų kėlimas, mojavimas draudimais yra supaprastintas kelias.
„Situacija galima naudotis šnekant, diskutuojant su mūsų rusakalbių bendruomene. Nemanau, kad ten dauguma žino ar yra girdėję apie atlikėjų politinius pareiškimus. Jei pasirenkama glaudaus bendradarbiavimo ir globos politika, tai reikia bent jau stengtis, kad visos programos neperimtų V. Putino kultūriniai ir politiniai veikėjai.
O kaip tai daryti? Aišku, ne draudimų keliu, o išankstiniu sisteminio planavimo keliu. Reikėjo numatyti galimas rizikas, kokie bus atlikėjai programoje, o kaip kitaip?
Jei situacija parodo, kad bandymai yra beviltiški ir galutinį žodį turi Rusijos ambasada, tai tada pats laikas suprasti, kad reikia trauktis, neduoti paramos tokiems renginiams ir organizacijoms. Visada galima rasti pilietiškų, politinį ir kultūrinį kontekstą suprantančių organizacijų ir dirbti su jomis“, – sakė N. Maliukevičius.
Jo manymu, esminis klausimas yra tas, ar tokį renginį globojanti savivaldybė dalyvauja dirbdama su Lietuvos rusais, ar pasirenkama dalyvauti V. Putino stumiamos Rusijos tėvynainių politikos, putino politikos renginiuose, akcijose.
Kitas pašnekovas, su rusais, baltarusiais ir kitų tautinių bendrijų atstovais dirbantis „Freedom House“ vadovas Vytis Jurkonis stebėjosi, kad Rusijos diena kasmet tampa savotiška naujiena ir taip pat akcentavo Lietuvos politikų neoriginalumą.
„Tai rodo, kad dažniausiai mūsų politikams trūksta iniciatyvos ar kūrybiškumo, nes sugebame tik reaguoti, pasipiktinti arba pasiūlyti kažką uždrausti. Lietuvos pozicija dėl Krymo yra aiški, todėl suprantamas pasipiktinimas dėl atlikėjų, kurie koncertavo ar atvirai pasisako už Krymo aneksiją.
Ar reikia priminti Gergijevą ar Gazmanovą? Neabejoju, kad Rusijos ambasados gaudo europiečius dėl jų (ne)nuoseklumo, o po to demonstruoja tai kaip dvigubus standartus ar išnaudoja įvairaus skaldyk ir valdyk pobūdžio priemonėms“, – sakė V. Jurkonis. Jo teigimu, pats triukšmas taip pat naudingas Kremliui.
„Mes patys darom viską savo rankomis. Paradoksas tas, kad tą piktinimąsi galima pritaikyti ir daugeliui pačių kritikų. Kur iniciatyva? Negi trūksta idėjų?
Jei trūksta, kodėl nesusikvietus pilietinės visuomenės ar vietos Rusijos demokratų pasitarti, ką galima būtų padaryti kitaip?“, – DELFI sakė V. Jurkonis, kaip mat pasiūlęs Vilniuje šalia Rusijos ambasados įamžinti Rusijoje nužudyto opozicijos lyderio Boriso Nemcovo atminimą.
Tiesa, kaip tik po šio komentaro Vilniaus miesto savivaldybės taryba priėmė būtent tokį sprendimą. Tiesa, A. Bužinskas priminė, kad konservatoriai skverą pavadinti B. Nemcovo vardu prieš kelis mėnesius siūlė patys, bet tada tokiai iniciatyvai pritarti neskubėjo pats R. Šimašius, o liberalų ir naujų koalicijos partnerių balsais B. Nemcovo skvero klausimas patvirtintas tik šį trečiadienį, įsisiūbavus aistroms dėl Rusijos dienų ir mero pozicijos.
Vis dėlto, V. Jurkonio manymu, Rusijoje yra ir daugiau žmonių, apie kuriuos galėtų išgirsti Vilnius ir visa Lietuva. „Pasikvieskime „Pussy Riot“ teatrą bei jų naują pasirodymą „Revolution“, kurį rodė įvairiuose JAV ir Europos miestuose, tarp jų ir Estijos. Per stipru?
Parodyti vieną kitą „Teatr.doc“ spektaklį? Rasti sieną Vilniuje, kur kažką sukurtų Dmitrijus Vrubliovas ar Viktorija Timofejeva? Vyksta poetų festivaliai kaip „Vilniaus kryžkelės“, kuriuose dalyvauja rusų literatai, bet kiek iš mūsų apie juos esame girdėję?
Vilniui, kuris linksniuojamas kaip atviras ir skirtingų kultūrų miestas, tai suteiktų spalvų ir parodytų, kad mes ne prieš meną ar menininkus iš Rusijos, o atvirkščiai. Kol tik „budėsime“, tol atvykstantieji turės praeiti Rusijos ambasados filtrą, o tada tikimybė, jog dauguma atvykstančiųjų bus su politiniu atspalviu, bus didelė“, – pabrėžė V. Jurkonis.
Jis pripažino, kad kalbant apie įvairius Rusijos atlikėjus, kuriems siūlo pasisakyti įvairiais politiniais klausimais, jiems sunku išlikti neutraliems.
„Bet įmanoma. Žinome, kad tie, kurie akivaizdžiai užsiima propaganda, gali būti įtraukti į juodąjį sąrašą. Patys menininkai tą irgi supranta. Apsimetinėti, kad tai tik nuomonės ar pritarimo klausimas neverta“, – sakė V. Jurkonis. Jo manymu, visas triukšmas primena audrą stiklinėje, kuri, galimai pasikartos ir kitais metais.
„O būtų daug smagiau, jei šios šventės metu galėtume atrasti formulę rusų ir lietuvių simbolisto ir buvusio ambasadoriaus Rusijoje Jurgio Baltrušaičio festivaliui.
Žmogus, kuris nuo bolševikų teroro išgelbėjo ne vieną Rusijos intelektualą ir menininką. Būtų labai simboliška. Jei šiandien tai atrodo per didelė užduotis, kodėl nepradėjus nuo mažesnių iniciatyvų ar žingsnių?“, – svarstė „Freedom House“ vadovas.
Staigaus Rusijos puolimo metu JAV ir sąjungininkų pajėgos Baltijos šalyse būtų greitai įveiktos ir tektų susitaikyti su laikinu tų šalių praradimu. Tokia negailestinga frazė skambėjo vienoje JAV vykusioje aukšto lygio konferencijoje. Tačiau tai yra ne nuosprendis, o įspėjimas ir raginimas keisti padėtį.
Kvantike, JAV Virdžinijos valstijoje, esanti Jūrų pėstininkų korpuso bazė yra vienas svarbiausių šios JAV karinių pajėgų rūšies smegenų centrų.
Būtent čia kalbėdamas apie tai, kas laukia būsimųjų karininkų galimoje tarnybos vietoje – Afganistane, J. Mattisas ištarė vieną garsesnių savo frazių apie talibus, kurie buvo įpratę mušti moteris vien už tai, kad jos nedėvi skarų.
„Žinote, tie vaikinai nebeturi vyriškumo. Tad juos velniškai smagu šaudyti“, – sakė J. Mattisas, taip sukeldamas kai kurių jautresnių amerikiečių pasipiktinimą.
Vis dėlto vienu intelektualiausių šiuolaikinių JAV karininkų vadinamas J. Mattisas – ne išimtis Kvantike, kur įprasta dalintis mintimis atvirai, nevyniojant žodžių į vatą.
Tokiose atvirose karinės teorijos ir praktikos ekspertų diskusijose iškeltos idėjos – tarp jų ir revoliucinės, vėliau gali būti pritaikytos mūšio lauke. Ne veltui JAV karinės pajėgos pastaruosius dešimtmečius yra vadovavimo, naujų technologijų pritaikymo mūšio lauke lyderiai.
JAV ne tik skaudžiai atsiliepė karinės kampanijos Irake ir Afganistane, kur per partizaninio karo taktiką naudojančių grupuočių išpuolius žuvo tūkstančiai amerikiečių, bet ir labiau išaiškėjo spragos, apie kurias pastaraisiais metais kalba JAV generolai.
Didelė tikimybė, kad tai buvo JAV Armijos vadas, žodžio kišenėje neieškantis generolas Markas Milley, mat kalbėtojas nuolat pabrėžė frazę „pas mus Armijoje“. Prieš dvejus metus M. Milley išgarsėjo savo kalba, kurioje viešai pasiuntė nedviprasmišką žinutę Rusijai.
„Noriu pabrėžti labai aiškiai, ypač tiems, kas stoja skersai kelio JAV ir nori mums pakenkti, sugriauti mūsų sąjungininkų ir draugų gyvenimą. Nepaisant visų iššūkių, mes jus sustabdysime ir mes jus sumušime smarkiau nei kas kitas anksčiau“, – kasmetiniame JAV Armijos suvažiavime 2016-siais kalbėjo M. Milley.
Būtent jis organizavo skirtingų JAV karinių pajėgų rūšių vadų susitikimą. Ir ne bet kur, o Kvantike – tradicinių konkurentų – jūrų pėstininkų bazėje. JAV Armijos, Jūrų pėstininkų, Karinių oro pajėgų ir Laivyno tarpusavio konkurencija, nepaisant bendrų tikslų, yra legendinė.
Šių skirtingų pajėgų rūšių atstovai varžosi tarpusavyje, pašiepia vieni kitus, o yra pasitaikę ir trukdymo vieni kitiems atvejų. Būtent todėl buvo sukurta JAV jungtinių pajėgų vadovybė, kuri turėjo geriau koordinuoti skirtingų pajėgų veiksmus, veikti išvien operacijose ar pratybose.
M. Milley, nepaisant griežtų viešų pasisakymų ir įspėjimų Rusijai, kaip ir J. Mattisas vadinamas karininku-intelektualu. Viena yra įkvėpti savo ar draugiškų pajėgų karininkus, visai kas kita – pažvelgti į realybę. Konferencija Kvantike tapo būtent tokia proga.
O frazes apie tikėtiną pralaimėjimą pirmosiomis karo valandomis Baltijos šalyse galima vertinti kaip įspėjimą ir raginimą atmerkti akis.
Taip pat trūksta priemonių – šarvuotosios brigados jaučia ugnies galios bei priešlėktuvinės ginkluotės stygių. Šaltojo karo laikais įprasti konvencinio karo prieš lygiaverčius ar skaičiumi pranašesnius priešininkus pastaraisiais dešimtmečiais buvo pamiršti arba net prarasti.
JAV tokias skyles lopo: į Europą pastaraisiais metais perkelta ne tik daugiau sunkiosios technikos, bet ir sustiprinti esami daliniai: Lietuvoje nesyk pratybas rengęs 2-asis kavalerijos pulkas pildomas naujais šarvuočių „Stryker“ modeliais, siekiant sustiprinti kovinę galią.
Be to, daugiau nei dešimtmetį partizaniniuose karuose tarp civilių besislepiančius priešininkus įveikti JAV bandę kariai rengia daugiau konvencinio karo pratybų, moko karius apie tai, kokią žalą šiuolaikiniame kare gali padaryti priešininkų artilerijos, raketiniai smūgiai ir elektroninio karo priemonės. Pastarosios gali sutrikdyti ar visiškai paralyžiuoti sklandžiai veikiančių ryšių ir vadovavimo grandinę. Tokias pamokas amerikiečiams priminė kruvinas karas Ukrainoje.
Stabdant ir prarandant teritoriją, kurios Baltijos šalyse ir taip nėra daug, kyla natūralus klausimas: o kas tada? Net jei nesėkmė pirmosiomis karo valandomis reiškia pralaimėtą mūšį, o ne karą, tolesnė įvykių eiga vis tiek gali būti prognozuojama: pagal visą karinę logiką toliau turėtų įvykti kontrataka, bandymas atkovoti prarastą teritoriją.
„Turėtume sutelkti išteklius ir kontratakuoti. Tačiau bandant tai padaryti šiandieniniai priešininkai nesuteiktų JAV keturių ar šešių mėnesių mobilizuoti ir dislokuoti pajėgas, kaip tai du sykius leido Saddamas Husseinas (1990-1991 metais ir 2002-2003 metais).
Mes esame nuspėjami, o jie – priešininkai, sukūrė sistemą, kuri pasinaudotų mūsų nuspėjamumu“, – teigė kitas konferencijos dalyvis.
Pabrėžiama, kad būtent pats J. Mattisas pažadėjo JAV paversti „strategiškai prognozuojamomis sąjungininkams, tačiau operacine prasme neprognozuojamomis priešininkams“. Pastarojo neprognozuojamumo dalis yra koncepcijos sukūrimas. Viena tokių koncepcijų – pastaraisiais metais ribotai jau naudojamos daugiaerdvinės operacijos.
Planavimui – ne savaitės, o valandos
Pavyzdžiui, teroristų taikinius atakavo JAV karinių oro pajėgų orlaiviai, kurie teikė ir žvalgybą, jūroje ar sausumoje dislokuoti JAV laivyno ar jūrų pėstininkų orlaiviai rengė antskrydžius, JAV armijos ir jūrų pėstininkų daliniai kovėsi sausumoje. Tam prireikė milžiniškų koordinacinių pajėgumų.
Kaip daugiaerdvinės operacijos pavyzdys nurodomas žvalgybos ir karinių pajėgumų veikimo išvien atvejis. Karinės operacijos prieš „Islamo valstybę“ pradžioje žvalgyba nurodė pagrindines priešininkų vadavietes. Tačiau vietoje to, kad iš karto bombarduotų šiuos taikinius, amerikiečiai prieš juos panaudojo kol kas nepaviešintinus „kosminius ir kibernetinius pajėgumus“.
Šie sutrikdė „Islamo valstybės“ ryšių sistemas pagrindinėse vadavietėse, tad teroristai persikėlė į atsargines vadavietes. Tokiu būdu teroristų judėjimą sekę žvalgybiniai pajėgumai aptiko atsargines priešininkų vadavietes, kurios kitu atveju galėjo būti ir nesusektos. Ir tik po to surengti antskrydžiai prieš atsargines ir pagrindines vadavietes.
„Tai yra daugiaerdvinės operacijos pavyzdys. Pirmieji šūviai buvo skaičiai. Kietai, ar ne? Tačiau štai kabliukas: visa operacija truko 4-5 dienas, bet planavimas užtruko tris savaites.
Kodėl tiek ilgai? Pirmiausia, JAV neturi visų būtinų pajėgumų, tai verčia kliautis sąjungininkais. Antra, net JAV pajėgose informacija neteka laisvai“, – sakė su operacijos detalėmis susipažinęs konferencijos dalyvis.
Vienoje vadavietėje vadai gali matyti keturis skirtingus paveikslus ir remiantis jais priimti išvadas. Vienas informacijos šalinis pateikia draugiškų pajėgų pozicijas, kitas rodo draugiškas oro, bet ne sausumos pajėgas, trečias rodo žvalgybinę informaciją apie priešininkus, tačiau nerodo draugiškų pajėgų sausumoje ar ore. O galiausiai yra socialinės žiniasklaidos žemėlapis – „Twitter“, „Facebook“ ir kitų socialinių tinklų žinutės, kurios praneša apie įvykusius mūšius.
Pastarasis veiksnys tik pastaraisiais metais tapo ypač svarbiu, mat kiekvienas, turintis mobilų telefoną, prisijungimą prie interneto, gali įkelti ne tik nuotraukas ar vaizdo įrašus su tikslia informacija, bet ir tiesiogiai transliuoti, komentuoti įvykius.
Tai gali tapti lobiu tiek draugiškų, tiek priešiškų pajėgų žvalgyboms. O svarbiausia – socialinių tinklų žinutės gali būti tikslesnės ir greičiau pateikiamos nei tradicinių žvalgybinių pajėgumų išanalizuota informacija. Ji gali būti netiksli, tyčia ar netyčia klaidinanti, bet gali būti aukso vertės.
Tačiau jei toks informacijos surinkimo, analizavimo ir perdavimo mechanizmas gerai suveikė prieš kuklius pajėgumus turinčią „Islamo valstybę“ – teroristinę grupuotę, kuri neturi savų oro, jūrų, kosminių, elektroninės kovos ar kitų, dideles konvencines pajėgas turinčių šalių pajėgumų, tai prieš pastarąsias, konferencijos dalyvių teigimu, tokia trijų savaičių planavimo procedūra būtų nepatenkinamai lėta.
„Mes turime tai atlikti per valandas, o ne savaites. Ir tokia koordinacija turi tapti ne epizodine išimtimi, o taisykle“, – sakė konferencijos dalyvis, pabrėžęs, kad norint pasiekti tokį koordinavimą, būtinas visiškai naujas požiūris į vadovavimo ir kontrolės mechanizmą. Vietoje įprastų, nekintančių ryšių turėtų veikti lankstesnė vadovavimo struktūra, mat vieną dieną daliniui vadovaujantis karininkas gali prašyti paramos, o jau kitą – pats tą paramą suteikti.
„Armijoje mes mėgstame paišyti linijas žemėlapiuose: ši brigada pajudės čia, ši divizija laikys pozicijas ten. Tačiau tai neveiks prieš priešininkus, kurie turi ilgojo nuotolio ginkluotę, kuri gali pasiekti mūsų tvarkingai sudėliotas dėžutes“, – pabrėžė JAV Armijai atstovaujantis kalbėtojas.
Kaliningrade ar Pskovo srityje dislokuotos raketos gali padengti visas Baltijos šalis ir smogti strateginiams ar taktiniams taikiniams. Ir nors priemonių neutralizuoti tiek Rusijos priešlėktuvinę gynybą, tiek balistines raketas arba įprastas ilgojo nuotolio salvinės ugnies bei kitas artilerijos sistemas JAV turi, tokiai operacijai (be paties karo fakto, žinoma) būtina koordinavimo sąlyga.
Tad, pavyzdžiui, JAV bataliono vadas atsidurtų situacijoje, kai jis negali pajudėti tol, kol nebus neutralizuota priešininko baterija, šaudanti iš už šimtų kilometrų. Tačiau ta baterija gali neatskleisti savo buvimo vietos, ją keisti arba iššauti tik JAV pajėgoms pajudėjus.
„Kas atsakingas už šios problemos sprendimą? Mums reikia funkcinio sprendimo, integruojant pajėgumus, tokius kaip sausumos manevrinė grupė ir ugnies galia visoje karo zonoje“, – teigė konferencijos dalyvis, pabrėžęs, kad JAV karinės oro pajėgos savo viduje jau naudoja tokius sprendimus. Tačiau tai vis tiek sukelia problemų.
Pavyzdžiui, jei vienas nedidelis sausumos pajėgų dalinys arba didesnis vienetas – brigada – prašo oro paramos, prašymas eina per ilgą ir sudėtingą koordinuojančių karininkų grandinę, kol galiausiai priimamas sprendimas.
Vėlgi, tokiuose karštuosiuose taškuose kaip Afganistanas, sprendimai priimami pakankamai greitai – įpročiai ir bendros, statinės vadavietės leidžia geriau koordinuoti veiklą. O didelėje, mobilaus karo veiksmų zonoje, kur priešininkai gali kelti tiesioginę grėsmę tiek manevrinėms grupėms, tiek vadavietėms, koordinavimas gali būti ne toks sklandus.
„Sausumos dalinių vadai galėtų įvesti savo prašymą ir norimą paramos rūšį – antskrydį, elektroninio karo, žvalgybos pajėgumą ir taip toliau, o centralizuota sistema automatiškai parinktų artimiausią, užduotų atlikti galintį pajėgumą“, – teigė konferencijos dalyvis.
Kol tai tėra pasiūlymai, konferencijos dalyviai pripažino, kad kol kas operacijų sinchronizavimas kaunantis su lygiaverčiais priešininkais gali būti visai ne tobulas.
„Reikės susitaikyti su ne tokiu tiksliu sinchronizavimu, bus sunkiau, viskas labiau primins puolimus Antrojo pasaulinio karo metais nei žaibišką Bagdado puolimą 2003-siais. Tad teks remtis iniciatyvumu ir improvizacija – savybėmis, kurių amerikiečiams netrūksta“, – teigiama straipsnyje.
Šios sistemos neturi analogų pasaulyje. Taip rusišką ginkluotę mėgsta girti Kremliaus propagandos ruporai. Tačiau Sirijoje vienas po kito krentantys rusų orlaiviai ir beveik be nuostolių režimo pajėgas bombarduojančių užsienio šalių aviacija verčia suabejoti Rusijos pareiškimais.
Kita vertus, Sirijos režimą remiančio ir pilietiniame kare aktyviai dalyvaujančio Irano bei Izraelio kariniai susidūrimai pastaraisiais mėnesiais dažnėja.
Šių metų Izraelio ir Irano pajėgų Sirijoje susidūrimų statistika išties primena eskalacijos kreivę. Balandžio 29-ąją per Izraelio surengtus smūgius raketomis prieš Sirijos režimo pozicijas žuvo dešimtys iraniečių. Prieš tai balandžio 9-ąją raketomis smogta netoli Sirijos Homso miesto esančiai Taifūro karinei oro pajėgų bazei, dar vadinamai „T4“. Čia anksčiau buvo dislokuoti ir rusų kariai.
Vasarį Izraelio aviacija smogė Irano kariniams daliniams Sirijoje po to, kai iš šios į Izraelį buvo paleistas bepilotis orlaivis. Pastarasis buvo numuštas, tačiau ir Izraelio aviacija per antskrydį patyrė nuostolių – Sirijos priešlėktuvinei gynybai pavyko pamušti izraeliečių naikintuvą F-16. Į pastarąjį buvo paleista 14 raketų, bent viena jų, paleista iš priešlėktuvinės gynybos sistemos S-200 kliudė lėktuvą, tačiau naikintuvo pilotams pavyko katapultuotis virš Izraelio teritorijos.
Įdomiausia tai, kad tai ir buvo vienintelis numuštas orlaivis, kuris nepriklauso Sirijos režimui ar jį remiančioms pajėgoms. Be to – pirmoji Izraelio kovinė netektis nuo 1982-ųjų. Per pastaruosius 7 metus Sirija nesyk gyrėsi numušusi dešimtis Izraelio orlaivių ar sparnuotųjų raketų. Palyginimui, per pastaruosius 3 metus Rusija Sirijoje neteko jau mažiausiai 15 orlaivių. Dalis jų buvo numušti.
Pernai ir šiemet balandį per JAV vadovaujamus smūgius iš oro Sirija taip pat gyrėsi atrėmusi atakas. Tačiau režimas ar jį remiančios šalys, pavyzdžiui, Rusija bei Iranas taip ir nesugebėjo pateikti patikimų įrodymų. Šių metų balandį JAV, Prancūzijos ir Jungtinės Karalystės pajėgos sparnuotomis raketomis smogė trims su cheminio ginklo gamyba siejamiems objektams Sirijoje.
Rusija netruko svaidytis pareiškimais, kad esą buvo numušta 71 sparnuotoji raketa, o tikslą pasiekė tik 22. Tačiau net ir Maskvoje spaudos konferencijos metu pristačius neva numuštų ar tikslo nepasiekusių britų, amerikiečių ir prancūzų sparnuotųjų raketų likučius, abejonės dėl Kremliaus pareiškimų nebuvo išsklaidytos.
Pastaraisiais metais vien JAV į taikinius Sirijoje – tiek prieš režimo pajėgas, tiek prieš „Islamo valstybės“ teroristus paleido kelis šimtus sparnuotųjų raketų „Tomahawk“. Surasti jų likučius ir pristatyti kaip neva „nepavykusio JAV smūgio įrodymą“ nėra sudėtinga.
Rusijai ar Sirijai taip pat neturėtų būti sudėtinga pateikti numuštų Izraelio ar Vakarų šalių naikintuvų liekanas. Ypač giriantis „analogų pasaulyje neturinčiomis“ priešlėktuvinėmis gynybos priemonėmis.
Tačiau būtent „Pancyr“ vadinami tomis sistemomis, kurios turėtų numušinėti sparnuotąsias raketas – didžiausią grėsmę keliančią ginkluotę, kurią Vakarų šalys ir Izraelis naudoja suduodamos smūgius Sirijoje. 2018-ųjų sausį kompleksai „Pancyr“ numušė kelis nesudėtingus režimui besipriešinančių grupuočių bepiločius orlaivius virš Rusijos karinės bazės. Tiesa, per ataką žuvo du rusų kariai. Rusija taip pat yra pardavusi kelias dešimtis „Pancyr“ Sirijai.
Nepaisant Kremliaus pareiškimų apie neva sėkmingai veikiančias priešlėktuvinės gynybos sistemas, kurios esą „puikiai atliko savo užduotį“ – esą numušė britų, amerikiečių ir prancūzų sparnuotąsias raketas, įrodymų, jog tokios sistemos sėkmingai veikia trūksta. Priešingai, būtent naujausia gegužės 9-osios Izraelio ataka rodo, kad išgirtosios Rusijos priešlėktuvinės gynybos priemonės dėl vienokių ar kitokių priežasčių neveikė.
Tuo metu, kai Pergalės dienos metu Izraelio premjeras Benjaminas Netanyahu lankėsi Maskvoje ir neva įsiteikdamas Vladimirui Putinui segėjo Šv. Georgijaus juostelę bei nešė iš Kauno kilusio, Lietuvos kariuomenėje, o vėliau – sovietinėje armijoje tarnavusio žydų kilmės karininko Volfo Vilenskio portretą, Izraelio aviacija ruošėsi atsakomajam smūgiui prieš iraniečius.
B. Netanyahu pastaraisiais metais mažiausiai kelis kartus yra susitikęs su V. Putinu, kurio valdoma šalis atvirai remia Iraną. Nuolatiniai Izraelio įspėjimai, kad žydų valstybė netoleruos iraniečių siekio pasigaminti branduolinį ginklą ir neprileis Irano pajėgų prie savo sienų yra nuolatinis pokalbių su V. Putinu objektas.
Izraelis patvirtino, kad ir šį sykį prieš smūgį iraniečiams B. Netanyahu apie tai kalbėjosi su V. Putinu. To rezultatas akivaizdus: apie artėjančią ataką supažindintas Kremlius ne tik nesipriešino Izraelio smūgiams prieš savo sąjungininkus – Sirijos režimą, kurį Rusiją įsipareigojo ginti, bet ir nepasmerkė Izraelio veiksmų. Žydai ironizavo, jog kitą sykį Irano ajotoloms vertėtų taip pat apsilankyti Maskvoje ir įsisegti Šv. Georgijaus juosteles, bandant įsiteikti V. Putinui.
Dar daugiau, antskrydžių metu Izraelis ne tik atsakė į Sirijos priešlėktuvinės gynybos veiksmus, bet ir išplatino simbolinį vaizdo įrašą, kuriame užfiksuota, kaip sparnuotoji raketa sminga tiesiai į naujausią Sirijos priešlėktuvinės gynybos pirkinį – rusų pristatytą „Pancyr“.
Vaizdo įraše matyti, kad „Pancyr“ radaras neveikė. Tai galėjo nutikti dėl kelių priežasčių – radaras arba nebuvo įjungtas, arba buvo nuslopintas. Bet kuriuo atveju patį „Pancyr“ ir jo tikslią buvimo vietą turėjo aptikti Izraelio žvalgybiniai bepiločiai orlaiviai, kuriuos „Pancyr“ ar kitos senesnės priešlėktuvinės gynybos sistemos tikrai pajėgios aptikti ir numušti. Todėl tikėta būtent antroji versija.
Juo labiau, kad prieš kiekvieną smūgį, nukreiptą į priešlėktuvinės gynybos sistemas Izraelis naudoja ne tik kinetinio poveikio priemones – raketas ir bombas, bet ir elektroninės kovos priemonės. Radarų ar pačių priešlėktuvinių gynybos sistemų – net pačių galingiausių ir moderniausių slopinimas gali būti efektyviausia bet kokio antskrydžio dalis.
Kito įrašo metu parodytas salvinės ugnies sistemos „Uragan“ sunaikinimas. Ši mobili, 220 mm kalibro raketas 30 km nuotoliu šaudanti salvinės ugnies sistema yra ypač pavojinga pėstininkams ir lengvai šarvuotiems taikiniams. Vienu metu vienas „Uragan“ – sunkvežimis su paleidimo įrenginiu gali paleisti 16 raketų, kurių viena sveria 280 kg. Be to, viena raketa gali išbarstyti apie 300 priešpėstinių minų.
Galima atkreipti dėmesį, kad abiejų vaizdo įrašų metu užfiksuotas ne tik rusiškos ginkluotės sunaikinimas, bet ir Izraelio ginkluotės galimybės. Iš pradžių spėliota, kad „Pancyr“ sunaikino Izraelio prieštankinė raketa Spike NLOS.
Šios iš sausumos, oro ar vandens platformų paleidžiamos raketos gali naikinti už 25 km esančius taikinius. Tokios sistemos domina ir Lietuvos kariuomenę, kurios svarsto po 2020 įsigyti tolimojo nuotolio prieštankinę ginkluotę.
Spike NLOS valdomos iš didelio atstumo ir gali sunaikinti tanką, kitą šarvuotąją priemonę arba netgi pažeisti laivą. Viso raketos skrydžio metu ją paleidęs karys gali valdyti ir nukreipti raketą į bet kurį pasirinktą taikinį.
Po vizito ir smūgio Maskva pakeitė nuomonę
Vis dėlto neabejojama, kad Izraelio antskrydyje dalyvavę naikintuvai naudojo kitą, pastaraisiais metais pamėgtą raketą – „Delilah“. Žydų mitologijoje paskutiniojo Izraelio teisėjo Samsono mylimosios Dalilos garbei pavadinta sparnuotoji raketa oficialiai naudojama jau kelis dešimtmečius.
Itin dideliu skrydžio nuotoliu (250 km) ir tikslumu pasižyminti raketa, kurios paklaida – vos vienas metras, gali būti paleidžiama iš naikintuvų, sraigtasparnių, laivų ar sausumos.
Kaip ir Spike NLOS, „Delilah“ gali kurį laiką sukiotis ore, laukdama, kol ją valdantis karys nukreips į norimą taikinį. Tokiu būdu galima išvengti nepageidaujamų aukų, jei iš paaiškėja, kad iš anksto numatytas taikinys yra neaktualus ar prie jo sukiojasi civiliai. Įmontuota vaizdo kamera, kuri perduoda vaizdą realiuoju laiku yra tarsi raketą valdančių karių akys.
„Net jei fiziškai nesi toje vietoje, kur tuo metu yra raketa, visą laiką jauti, kad esi raketos dalis. Tai, kad gali nukreipti raketą ten, kur nori, pats būdamas saugioje nuo grėsmės erdvėje, suteikia tau saugumo jausmą“, – teigė vienas Izraelio karinių oro pajėgų naikintuvo F-16 pilotas.
Tokie Izraelio pajėgumų pademonstravimai sulaukė įvairių nuomonių: nuo pasmerkimo iki raginimo susilaikyti nuo tolesnių agresyvių veiksmų. Vis dėlto dar kartą viešai parodžius rusiškų priešlėktuvinės gynybos sistemų bejėgiškumą, Izraelis, regis, pasiekė ir dar vieną pergalę.
V. Putino patarėjas kariniais techniniais klausimais Vladimiras Kožinas dienraščiui „Izvestija“ jau patvirtino, kad sustabdytas anksčiau skelbtas modernių ilgojo nuotolio priešlėktuvinės gynybos kompleksų S-300 pardavimas Sirijos režimui.
Dar praėjusią savaitę Rusijos Užsienio reikalų ministras Sergejus Lavrovas interviu BBC tvirtino, kad Maskva svarsto galimybę perduoti Sirijai kompleksus S-300. Esą „kad ir ko reikėtų Sirijos armijai atremti agresijai, Rusija pasiruošusi tai svarstyti“. Tačiau po B. Netanyahu vizito į Maskvą ir paviešintų Izraelio aviacijos smūgių naujausiai rusiškai priešlėktuvinei ginkluotei Rusija, regis, bent jau kol kas atsisakė tokių ketinimų.
Vienas smalsumą kurstantis elektroninis laiškas, vienas neatsargus spustelėjimas pele , o tada – virusu, šnipinėjimo ar kita kenkėjiška programa užkrėsta visa valstybinės įstaigos sistema. Tokių atvejų, ekspertų teigimu, tik daugėja, o masinės atakos ar krizės atveju pasekmės galėtų būti itin liūdnos.
Kibernetinio saugumo suvokimas Lietuvoje yra nepakankamas. Tokia frazė per pastaruosius metus skambėjo ne sykį. Tačiau, nepaisant tokių įspėjimų ir, regis, elementarių savisaugos ar darbo taisyklių nesilaikymo, vis dar pasitaiko atvejų, kai valstybinių įstaigų darbuotojai ne savo noru tampa hibridinio karo dalyviais.
Tyrimai rodo, kad net trečdalis kibernetinėmis atakomis, dezinformacija vis labiau atakuojamų lietuvių iki šiol neatpažįsta grėsmių, iki 75 proc. visų Lietuvos interneto svetainių yra lengva arba labai lengva įsilaužti turint žemą kvalifikaciją ir be papildomų išteklių. O atakų tik daugėja.
Pavyzdžiui, 2016 m. atpažinta ir sulaikyta 106 tūkst. kenkėjiškų elektroninių laiškų, siunčiamų vien Krašto apsaugos sistemos adresatams – trigubai daugiau, nei 2015. Bet pernai jų buvo dar daugiau.
Be to, „Kurk Lietuvai“ atstovė kartu su kolega Tadu Jakštu Vyriausybės kanceliarijoje vykdė projektą, kuriuo siekiama kelti valstybės tarnautojų kibernetinio saugumo sąmoningumo lygį, didinti žiniasklaidos kibernetinės erdvės saugumą ir užtikrinti organizacijų kibernetinio saugumo reikalavimų laikymąsi. Projekto metu išskirtos sritys, kur Lietuvos pažeidžiamumas yra didžiausias, tad pateiktos ir rekomendacijos.
„Mes identifikavome skaudžiausias vietas kibernetinėje srityje. Viena jų – socialinės inžinerijos grėsmės. Pavyzdžiui, į pašto dėžutę įkrenta fiktyvios žinutės su užkrėstomis nuorodomis, kurios naudojamos, kaip šnipinėjimo ar užkrato įrankis. Paspaudus tas nuorodas užkrečiama visa sistema.
Tuo pat metu pastebėjome, kad valstybės tarnautojų sąmoningumo lygis yra žemas: 30 proc. darbuotojų neatpažįsta grėsmių. O juk sėkmingai kibernetinei atakai tereikia vieno žmogaus pažeidžiamumo. Būtent todėl į tokius tarnautojus labiausiai ir taikomasi, nes jie gali dirbti ir su slapta informacija“, – sakė E. Vasiliauskaitė.
Pati žinutė iš pirmo žvilgsnio atrodė, lyg eilinė melaginga naujiena, kurią platina troliai - samdyti komentatoriai, kurių tikslas - skleisti dezinformaciją, kiršinti ir kurstyti tą visuomenės grupę, kuri pasirinkta taikiniu.
Tokių informacinių atakų prieš R. Karoblį ar kitus aukštus valstybės pareigūnus vien šiemet yra pasirodę ir daugiau. Pavyzdžiui, kovo mėnesį sukurpta žinutė, kad Lietuvos Krašto apsaugos ministras esą pripažino Krymą Rusijai. Tačiau daug svarbiau, nei pati melaginga žinutė gali būti pats atakos pobūdis: laiškas su melaginga naujiena platintas adresatams valstybiniame sektoriuje.
„Kodas gali būti ne tik laiške ar prisegtame dokumente. Galima apsimesti įstaigos vadovu, kuris siunčia savo darbuotojams informaciją apie atlyginimus. Tarkime, viskas labai panašu – vardas, pavardė, pats laiškas, net rašysena, parašas. Gali būti tik smulkūs neatitikimai, pavyzdžiui, gramatinės klaidos arba skiriasi viena adresato raidė“, – teigė pašnekovė. Jos tvirtnimu, socialinė inžinerija taiko būtent į žmogiškąjį veiksnį.
„Retai kada bandoma rašyti bet kam. Priešingai: strategiškai identifikuojama auditorija arba kas jai rūpi. Pavyzdžiui, prieš Kalėdas gali būti rašoma, kad atėjo siuntinys, gali būti žinutės dėl atlyginmo, Darbo kodekso pakeitimų temos. Taip pat kuriamos svetainės, kurios labai panašios į valstybinių institucijų svetaines“, – sakė E. Vasiliauskaitė.
Antroji jos įvardyta kryptis – žiniasklaidos kibernetinis pažeidžiamumas. Būtent prieš žiniasklaidą įvykdyta didelio masto kibernetinė ataka turėtų rimtų padarinių: įsilaužus į pagrindinius ir milijonines auditorijas turinčius Lietuvos portalus bei paskleidus melagingą informaciją, pavyzdžiui, apie būtiną evakuaciją iš Vilniaus dėl esą pasklidusių radioaktyvių medžiagų kiltų panika.
„Šiuo metu visuomenės informavimo priemonės nepriskirtos prie ypatingos svarbos informacinės infrastruktūros, jiems neteikiami organizaciniai ir techniniai reikalavimai. O jei vyktų masinė ataka, pirmiausiai dėmesys į ypatingos svarbos infrastruktūrą“, – teigė E. Vasiliauskaitė.
Kita vertus, anot pašnekovės, daugiau svarbiau pirmiausiai būtų užtikrinti efektyvesnį bendradarbiavimą su valstybinėmis institucijomis. Pavyzdžiui, KAM viceministras Edvinas Kerza pasiūlė, kad žiniasklaidos atstovai galėtų būti įtraukti į tam tikrus kibernetinio saugumo tarybos posėdžius. Tai galėtų vykti nuo kitų metų.
Vis dėlto E. Vasiliauskaitė pripažino, kad savo namų darbus turės atlikti ir valstybinės institucijos. Tai reiškia, jog gali tekti keisti kai kuriuos teisės aktus, juos papildant konkretesnėmis formuluotėmis arba pašalinant perteklinius reikalavimus.
„Identifikavus, kad grėsmės yra, kad darbuotojų sąmoningumo lygis yra žemas, viskas palikta ministerijų kompetencijų lygyje – ir švietimas, ir sąmoningumo kėlimas. Tad mes galime didžiuotis savo pasiekimu: kuriama kibernetinio saugumo pagrindų testavimo sistema, o šiuo metu kuriamas turinys, už kurį atsakingas NKSC“, – teigė pašnekovė.
Sistemos tikslas yra valstybės tarnautojų sąmoningumo kibernetinio saugumo srityje kėlimas. Be to, sistema bus centralizuota, koordinuojant su Valstybės Tarnybos Departamentu - taip sprendžiama problema, kad kibernetinio saugumo mokymai darbuotojams iki šiol buvo palikti atskiroms ministerijoms.
Pompastiškas karinis paradas, Šv. Georgijaus juostelių ir su agresyvia retorika persipinančios šventinės kalbos apie pergalę bei tėvynę supančius priešus. Taip gegužės 9-ąją mini Rusija. O Lietuvoje – įprasta darbo diena, kurią išskirtine laiko tik nedidelė dalis gyventojų.
Gegužės 9-ąją dauguma rusų švenčia vadinamąją Pergalės dieną – minėdama Antrojo pasaulinio karo Europoje pabaigą Rusija kasmet negaili triukšmingų iškilmių: Maskvą ir kitus miestus drebina kariniai paradai, o kapinėse nusidriekia minios žmonių, dedančių gėles ant Antrojo pasaulinio karo karių kapų, sveikinamos kasmet retėjančios veteranų gretos.
Iš pirmo žvilgsnio, ne išimtis ir Vilnius, kur į Antakalnio kapines kasmet plūsta gėlėmis nešini šimtai žmonių. Tačiau be jų didesnių iškilmių Lietuva nerengia. Vis dėlto, akivaizdu, jog skiriasi ne tik pats požiūris į šią dieną ar tai, kad Lietuvoje gegužės 9-ąją nevyksta jokie kariniai paradai, bet ir Rusijos atstovų elgesys. Jis kinta kasmet.
Painiava dėl datų ir pakartotina kapituliacija
Kitaip, nei Rusijoje ar kai kuriose posovietinėse šalyse, Vakaruose Antrojo pasaulinio karo pabaiga Europoje minima gegužės 8-ąją. Tai nėra atsitiktinumas ar nepagarbos Maskvai ženklas, nors Kremlius mėgsta pabrėžti, jog pergalė pasiekta būtent gegužės 9-ąją, o visi, kurie jos nešvenčia esą prijaučia naciams.
Būtent tą 1945 metų vakarą nacistinė Vokietija kapituliavo kare, nusinešusiame daugiau nei 60 mln. gyvybių. Tačiau kapituliacijos metu Maskvoje jau buvo gegužės 9-oji, būtent ši data prigijo daugelio posovietinių šalių sąmonėje, tapo ne tik aukų pagerbimo, bet ir nacionalinio pasididžiavimo, karinės galios demonstravimo ir savaip interpretuojamos istorinės atminties diena.
Vokiečių generolas Alfredas Jodlis pranešė apie ultimatumą admirolui Karlui Donitzui, kuris, pagal balandžio 30-ąją nusižudžiusio Hitlerio testamentą, buvo valstybės vadovas. Sąjungininkams, o ne sovietams pasiduoti linkę vokiečiai suprato, kad geresnės galimybės gali ir nebūti, tad K. Donitzas įgaliojo A. Jodlį pasirašyti kapituliacijos aktą, ir tai įvyko Reimse, Prancūzijoje pirmosiomis gegužės 7 d. valandomis – 2 val. 41 min. Kapituliacija turėjo įsigalioti gegužės 8 d. 23 val. 01 min.
Antram pasirašymui Karlhorste prie Berlyno buvo atsiųstas Stalino mėgstamas generolas, maršalas Grigorijus Žukovas. Sąjungininkams teko atsižvelgti ir į karinio protokolo subtilybes – už G. Žukovą pagal rangą aukštesnis D. Eisenhoweris atsiuntė savo pavaduotoją – britų maršalą Arthurą Tedderį.
Iš vokiečių pusės pasirašė K. Donitzo įgaliotas feldmaršalas Wilhelmas Keitelis. Pastarasis už nusikaltimus žmoniškumui vėliau buvo nuteistas ir pakartas.
Ir tik 1965-siais Nikitos Chruščiovo sprendimu, Pergalės diena paversta išeigine, bet pati data kariniu paradu vėl pagerbta dar po 20 metų. Paskutinysis SSRS Pergalės dienos paradas įvyko 1990-siais, o vėliau surengtas po 5 metų jau Rusijoje.
Nuo 1995-ųjų pasitikėjimo savimi jausmą praradusioje ir nuosmukius išgyvenančioje Rusijoje poreikis parodyti savo karinę galią – vieną nedaugelio tariamo pasididžiavimo simbolių buvo akivaizdus, tad paradai rengiami kasmet. Būtent gegužės 9-oji paversta mitologizuota data, tarsi ji būtų minima nuo pat 1945-ųjų.
Nors Vilniuje esančias Antakalnio karių kapines gegužės 9-ąją apgula šimtai žmonių, dieną prieš tai čia kasmet vyksta tylesnė ir kuklesnė, bet itin reikšminga ceremonija.
Mat tokiose pagal diplomatinį protokolą sustyguotose ir kasmet kartojamose ceremonijose ypač svarbi yra iš pirmo žvilgsnio nereikšmingų simbolių kalba – kiekvienas delegacijos atstovo veiksmas turi prasmę. Antraip nebūtų rengiamos pačios ceremonijos.
Tačiau pernai tokio minėjimo metu nutiko kai kas netikėto. Lietuvos pareigūnus nustebino Rusijos ambasadoriaus Aleksandro Udalcovo elgesys. Kaip įprastai, jis iš pradžių padėjo gėlių vainiką ant memorialo sovietų kariams, o vėliau kartu su visa delegacija patraukė prie kito paminklo – už kelių šimtų metrų esančio monumento žuvusiems už Lietuvos laisvę.
Dar daugiau – Rusijos ambasados darbuotojai taip pat padėjo gėlių ant netoliese esančių Sausio 13- osios aukų kapų. 1991 metų sausio 13-ąją sovietų kariškiams šturmavus Televizijos bokštą ir Radijo ir televizijos komiteto pastatą žuvo 13 civilių, buvo sužeisti šimtai žmonių. Lietuva šią sovietų kariškių akciją vertina kaip nusikaltimą žmoniškumui, siekiant surengti valstybės perversmą.
Tačiau Maskva atsisako išduoti Lietuvai įtariamuosius Sausio 13-osios įvykių byloje ir netgi kaltina pačius lietuvius. Kremliaus propagandos kanalai kone kasmet kartoja versiją „savi šaudė į savus“ – esą prie Televizijos bokšto žuvę lietuviai krito nuo mistinių „Sąjūdžio snaiperių“ kulkų, žmonės buvo tyčia stumdomi po šarvuotąja technika, o žuvusiųjų kūnai esą galėjo būti sukeisti su avarijose anksčiau žuvusių žmonių lavonais.
„Buvau maloniai nustebinta, kad jie dalyvavo ir visose vietose padėjo vainikų ar gėlių. Tai tam tikra simbolika, kai pagerbia aukas. Ir jie tai padarė savo iniciatyva. Mes išplatinome informaciją užsienio valstybių ambasadoms, kad Lietuva organizuoja Antrojo pasaulinio karo aukų pagerbimo ceremoniją, leidome laisvai pasirinkti, ir jie pasirinko“, – antrino Krašto apsaugos ministerijos protokolo skyriaus vedėja Salvina Taukinaitienė.
Vėliau į DELFI užklausą sureagavusi Rusijos ambasada lakoniškai tvirtino, kad Maskva tokį ambasadoriaus žingsnį vertina tik kaip prisiminimą tų žmonių, kurie „Didžiojo Tėvynės karo metais kovėsi prieš vokiečių grobikus“ ir neigė faktą, kad Lietuva kariavo prieš SSRS.
Tiesa, kad ir Rusijos ambasada bandytų interpretuoti tokį žingsnį, paties paminklo simbolinė reikšmė yra priešinga. Skulptoriaus Kazio Venclovos sukurtas ir 2015 metais atidengtas paminklas skirtas visų Lietuvos karių, kurie žuvo partizaninio karo metais, tremtyse, kalėjimuose ir kurių palaidojimo vieta nėra žinoma, atminimui.
Užrašas ant jo skelbia: „Žuvusiems už Tėvynę. Jų kapai žinomi Dievui.“ Karių kapams skirtame sklype suprojektuotos ir kapavietės, kur galės būti laidojami kariai, žuvę eidami tarnybą, taip pat generolai, kariuomenės vadai, krašto apsaugos ministrai.
A. Udalcovas ne tik padėjo vainiką, bet ir pagarbiai nusilenkė prieš paminklą, kuris pirmiausia skirtas prieš Sovietų Sąjungą kovojusiems Lietuvos partizanams. Oficialioji Maskva antisovietinį pasipriešinimą iki šiol laiko neteisėtų ginkluotų grupuočių veikla prieš sovietų valdžią, o Lietuvos partizanus vadina nacionalistinėmis grupuotėmis arba tiesiog banditais.
Sukurtos kovoti su sovietiniais partizanais, kurių dalis taip pat palaidoti Antakalnio kapinėse, Vietinės rinktinės likimas yra tragiškas – 1944 m. dalį jų areštavo ir į koncentracijos stovyklas išsiuntė naciai, kita dalis pasitrakė į pogrindį ir tapo partizanais. Tai, jog antisovietinių pajėgų atstovas pagerbė sovietų karius, taip pat yra simboliškas ženklas.
Tiesa, KAM pareigūnai nepamiršo paminėti, kad taikos siekis Europoje iki šiol nėra pasiektas.
„Šiandien minime II pasaulinio karo Europoje pabaigos 73-iąsias metines, tačiau karas Europoje dar nesibaigė. Kol liejasi kraujas Ukrainoje, atplėštos teritorijos ir užšaldyti konfliktai kitose Europos šalyse – Europa dar netapo taikos žemynu. Turime dar labiau susivienyti spręsdami šių dienų saugumo iššūkius“, – sakė krašto apsaugos viceministras Vytautas Umbrasas pagerbdamas karo aukų atminimą.
Galiausiai Rusijos delegacija nusilenkė ir gėlių padėjo prieš koplytstulpį, skirtą svetimose kariuomenėse tarnavusiems ir žuvusiems lietuvių kariams. Antrojo pasaulinio karo metais SSRS ir nacistinės Vokietijos daliniuose tarnavo dešimtys tūkstančių lietuvių.
Šios dryžuotos oranžinės ir juodos spalvų juostelės Rusijoje pradėtos masiškai naudoti nuo 2005 metų. Kai kurių šaltinių teigimu, tai buvo Kremliaus atsakas į Oranžinę revoliuciją Ukrainoje, kur protestų simbolių tapo būtent oranžinė spalva.
Rusijoje simbolika su dar 1769 m. įkurto šv. Georgijaus ordino motyvais įgavo kone sakralinę prasmę ir šiuo simboliu pagerbiami Antrojo pasaulinio karo veteranai. Tačiau 2014 metais protestų Ukrainoje metu Rusijos remiamas „antimaidaninis“ judėjimas pasirinko būtent šv. Georgijaus simboliką. Dėl panašumo su dešimtajuosčiais bulviagraužiais, kitaip vadinamais Kolorado vabalais, šiai simbolikai prigijo „koloradkių“ epitetai.
Rusijai atplėšus Krymą nuo Ukrainos ir pradėjus karinius veiksmus Rytų Ukrainoje tokios juostelės įgavo ne pagarbos veteranams, o priešingai – Rusijos karinės agresijos prasmę.
Tokie simboliniai Rusijos ambasadoriaus manevrai, stengiantis nesukelti nereikalingų diplomatinių priešpriešų gali kristi į akis, ypač stebint gerokai agresyvesnes nuotaikas pačioje Rusijoje, kur švenčiama Pergalės diena.
Pavyzdžiui, virš Raudonosios akštės turėjo praskristi naikintuvai Mig-31, kurie turėjo nešti „naują superginklą“ – sparnuotąją raketą „Kinžal“.
V. Putinas leido suprasti, kad pagrindinis šių raketų ir kitos ginkluotės taikinys – JAV ir jų sąjungininkės, kurios esą „supa Rusiją“ ir kelia jai grėsmę. Įtampa tarp JAV ir Rusijos per šiuos metus tik augo: Kremlius nereagavo į rusų samdinių sunaikinimą vasarį, kai užpulti amerikiečiai atsakė galinga antskrydžių banga prieš šimtus rusų samdinių, tačiau tulžingai reagavo į balandį surengtą sparnuotųjų raketų ataką prieš Sirijos režimą.
Tiesa, pastarąjį ginti moderniomis priešlėktuvinės gynybos priemonėmis, kurias demonstruoja ir Pergalės dienos parade žadėjusi Rusija tik stebėjo amerikiečių, britų ir prancūzų sparnuotųjų raketų smūgius Sirijos režimo objektams.
Be to, Rusija parade žadėjo parodyti ir dar kelias naujoves: bepiločius orlaivius „Korsar“ ir Katran“, kurie jau esą buvo išbandyti Sirijoje. Be to, aikštėje pirmą kartą turėjo pasirodyti ir prieštankinėmis raketomis bei pabūklais ginkluoti bepiločiai šarvuočiai „Uran-9“.
Jūsų renginys nepageidaujamas. Tokio įspėjimo iš Rusijos Karelijos respublikoje esančio miesto administracijos sulaukė nedidelė vietos lietuvių bendruomenė, nors jau buvo gavusi visus leidimus dešimtmečio renginiui. Pasipylė spėlionės, kad tai esą – Kremliaus kerštas Vilniui.
„Ir staiga šiandien – lyg perkūnas iš giedro dangaus, sulaukiame nurodymo, neva iš rajono administracijos, atšaukti visuos šiuos renginius. Muziejuje ir kultūros rūmuose jiems pasakė, kad parodą ir koncertą atšaukė dėl nurodymo „iš aukščiau“.
Formaliai, leidinio mustoi.ru duomenimis, miesto valdžia esą kėlė pretenzijas dėl priešgaisrinės saugos užtikrinimo ir kultūros rūmų kanalizacijos sistemos veikimo.
Kita versija – miesto vadovas vėlai gavo suderinimui kapitalinį kultūros įstaigos veiklos planą ir veikiausiai suabejojo, ar būtina rengti lietuvių kraštiečių sambūrio koncertą. Tiesa, tokios priežastys kažkodėl nesutrukdė prieš tai surengti Rusijos desantininkų koncertą.
Socialinio tinklalapio „VKontakte“ grupėje „Medvežjegorskas: gyventojų komanda. Perkrova“ dar balandžio 28 d. pasirodė įrašas, pranešantis, kad kad jų autonomijos dešimtmečio minėjimo šventė gali neįvykti.
Pranešime rašoma, kad „lietuviai Medvežjegorske – tokie patys rusai, kaip ir mes“, nes kai kurie „čia gyvena nuo neatmenų sovietinių laikų, o kitų tėvas ar motina buvo lietuvių tautybės“.
Pabrėžta, kad lietuviai šiuose kraštuose atsirado iš tiesų sovietiniais laikais ir ne savo valia. Juos čia trėmė, jie buvo darbo jėga, stačiusi šiuo metu praktiškai nenaudingą Baltosios ir Baltijos jūrų kanalą.
Dalį Karelijos Rusijos pirmtakė Sovietų sąjunga užkariavo Žiemos karo metu 1939-1940 metais – taip ir neįveikę Suomijos sovietai turėjo tenkintis karo metu nuniokota teritorija, kurią praradę suomiai išsaugojo savo nepriklausomybę.
Masinio sušaudymo vietą Medvežjegorsko miške rado neseniai išteisintas dėl kaltinimų tvirkinamaisiais veiksmais ir vaikų pornografijos gamybos Karelijos skyriaus „Memorial“ vadovas Jurijus Dmitrijevas.
Jokių oficialių paaiškinimų dėl draudimo lietuviams paminėti sukaktį iš Karelijos valdžios atstovų negauta. Tiesa, tai vietos gyventojų pernelyg nenustebino.
„Šventinėmis dienomis valdžią ištinka paralyžius, visi ilsisi, atsipalaiduoja“, – rašė vietos žiniasklaida.
Vis dėlto Medvežjegorsko gyventojai socialiniuose tinklalapiuose iškėlė savo versijas dėl to, kas atsitiko. Balandžio 28 d. Rusija, reaguojama į Lietuvos valdžios priimtą vadinamąjį Magnickio įstatymą, sudarė savo juodąjį sąrašą asmenų, kuriems draudžiama įvažiuoti į Rusijos teritoriją.
Lietuvoje pernai priėmus Magnickio įstatymą, nepageidaujamais paskelbta per 70 Rusijos asmenų, vienaip ar kitaip siejamų su Kremliaus korupcijos mastą atskleidusio Sergejaus Magnickio nužudymu. O šių metų kovą Lietuva kartu su kitomis Vakarų šalimis išsiuntė kelis Rusijos diplomatus.
Į tai piktai reagavusi Maskva išsiuntė tris lietuvių diplomatus ir sudarė savo juodąjį sąrašą, į kurį įtraukė būrį Lietuvos politikų, žiniasklaidos atstovų. Bet ir tuo Rusija, regis, nepasitenkino. Kultūros rūmuose lietuvių kraštiečių sambūrio atstovams paaiškinta, kad jų renginį valdžia vadina nepageidaujamu. Nurodymas esą duotas tik žodžiu.
Leidinio muistoi.ru pranešime teigiama, kad nacionalinės ir kultūrinės lietuvių autonomijos Karelijoje įkūrėja Gitana Buivydaitė stebėjosi tokiais trikdžiais.
„Mūsų politika – draugiški kultūriniai, žmogiški ir giminiški santykiai tarp Rusijos ir Lietuvos piliečių“, – sakė G. Buivydaitė, pabrėžusi, jog ji nuolat organizuoja panašius renginius.
Karelijos žurnalistė Liudmila Mišina, kuri daug metų rašo apie nacionalinių bendruomenių problemas, pabrėžė, kad nors lietuvių Karelijoje yra nedaug – apie tūkstantį, esmė esą yra ne skaičius.
„Lietuvių autonomija – išradingi, darbštūs, kūrybingi žmonės. Jie siekia palaikyti ryšius su savo giminaičiais Lietuvoje, pasakoti apie Lietuvos žemių kultūrą ir istoriją, apie kultūrą ir tradicijų ypatumus Rusijos šiaurėje“, – sakė L. Mišina.
Po mosto iš viršaus sujudo patys rusai
Kilus triukšmui sujudo ir vietos politikai, užstoję lietuvius. Medvežjegorsko miesto tarybos narė Valentina Jevsejeva mano, kad rajono administracijos vadovas priėmė sprendimą savarankiškai, bet yra įsitikinusi, kad galėjo būti ir „mostelėjimas iš viršaus“.
Karelijos įstatymų leidžiamojo susirinkimo narys Andrejus Rogalevičius po šių įvykių kreipėsi į Medvežjegorsko rajono vadovą Sergejų Jeliajevą, Medvežjegorsko gyvenvietės administracijos vadovą Nikolajų Rykusovą ir Karelijos nacionalinės ir regionų politikos ministrą Sergejų Kiseliovą.
Jis apeliavo į Karelijos Konstituciją ir pabrėžė, kad lietuviai, kaip ir karelai, suomiai, vepsai, rusai, ukrainiečiai, baltarusiai ir kitų tautybių atstovai, kurie gyvena respublikos teritorijoje, aktyviai dalyvauja visuomeniniame ir politiniame gyvenime, o jų indėlis Karelijos vystymuisi – svarbus.
„Aš palaikau ne tautybę, o savo kraštiečius – Karelijos Respublikos gyventojus. Apmaudu tik dėl vieno dalyko – dėl Karelijos Respublikos Konstitucijos garanto tylėjimo“, – rašė S. Koltyrinas savo paskyroje „Vkontakte“.
Todėl, jo manymu, priėmusieji sprendimą dėl kultūrinių renginių uždraudimo turi atsiprašyti gyventojų, o Karelijos Respublikos Nacionalinės ir regionų politikos ministerija – imtis visų priemonių, kad tokie atvejai daugiau nepasikartotų.
Galiausiai Medvežjegorsko muziejaus direktoriaus Sergejaus Koltyrino paskyroje pasirodė pranešimas, kuriame patvirtinta, kad muziejaus parodų salėje vis dėlto atidaroma audimo meistrų iš Lietuvos paroda. O po jos nuspręsta surengti ir iškilmingą dalį, skirtą Medvežjegorso rajono lietuvių kultūrinės autonomijos 10-ies metų jubiliejui.
Lietuvos generalinio konsulato Sankt Peterburge sekretorė Ana Berezovskaja patvirtino, kad lietuvių bendruomenei išties leista paminėti savo veiklos dešimtmetį. Tiesa, ne Kultūros ir laisvalaikio centre, kur likus porai dienų iki renginio, nepaaiškinus priežasčių, salės rezervacija buvo atšaukta, o miesto kraštotyros muziejuje.
„Čia atidaryta lietuvių tekstilininkių Laimos Kantakevičienės, Arianos Numgaudienės ir Irenos Seniūnienės darbų paroda „Trys gamtos nuojautos“. Sausakimšoje salėje vyko Petrozavodsko lietuvių šokių kolektyvo pasirodymas, išmoktomis lietuviškomis dainomis lietuvius sveikino kitų čia gyvenančių tautinių mažumų atstovai.
Renginyje dalyvavusi Lietuvos generalinio konsulato Sankt Peterburge patarėja Danguolė Vinciūnienė įteikė užsienio reikalų ministro Lino Linkevičiaus sveikinimo adresą bei lietuviškos atributikos. Medvežjegorsko lietuvių bendruomenė vienija apie 30 narių, aktyviai dalyvauja miesto kultūriniame gyvenime, prižiūri netoli miesto esančio Sandarmocho stalininio laikotarpio aukų masinėje kapavietėje pastatytą lietuvišką paminklą“, – teigė A. Berezovskaja.
Gegužės 1-osios rytą virš Baltijos jūros užfiksuotas incidentas, kai Rusijos naikintuvas nedideliu atstumu praskrido pro JAV karinį lėktuvą darsyk atkreipė dėmesį ne tik į vis pasikartojančius panašius incidentus, bet ir sąjungininkų žvalgybinių platformų suaktyvėjimą.
Per pastaruosius kelerius metus tokių ar pavojingesnių incidentų ore, kai rusų naikintuvų pilotai staigiai priartėja prie NATO karinių orlaivių, kurį laiką juos lydi, pavojingai manevruoja visai arti, užfiksuota mažiausiai dešimt. Paskutinį sykį panašus incidentas fiksuotas sausį, kai Rusijos naikintuvas taip pat virš Baltijos jūros buvo priartėjęs prie JAV laivyno žvalgybos lėktuvo EP-3.
Įprastai standartinėse lėktuvų perėmimo procedūrose rizikingi manevrai šalia perimamų orlaivių nenumatyti: naikintuvai priskrenda prie taikinio saugiu atstumu, jį vizualiai identifikuoja, pamėgina užmegzti ryšį, raportuoja vadavietei ir, jei perimtas orlaivis nepažeidžia nacionalinės oro erdvės ar nekelia pavojaus, pasišalina.
Tačiau JAV karo aviacijos pilotai jau nesyk galėjo įsitikinti, kad virš Baltijos, Juodosios ir Viduržemio jūrų skraidantys rusų, o virš Pietų Kinijos ir Japonijos jūrų – kinų naikintuvų pilotai elgiasi agresyviau. To priežastimi galima laikyti būtent perimamų orlaivių paskirtį.
Jei po kiekvieno tokio incidento virš Baltijos ar Juodosios jūrų kam ir keista ką čia toli nuo JAV krantų veikia amerikiečių žvalgybiniai orlaiviai, tai patiems amerikiečių pilotams ir juos pasiuntusiai vadovybei tokių klausimų nekyla: jie čia ne vieni.
Skraidyti tarptautinėje oro erdvėje virš Baltijos jūros ar kitur gali bet kurios šalies orlaivis, pateikęs skrydžių planus ir palaikantis ryšį su vietiniais oro erdvės stebėjimo centrais. Pavyzdžiui, Rusijos žvalgybiniai orlaiviai gali skraidyti tarptautinėje oro erdvėje šalia JAV oro erdvės.
Tiesa, jie to nedaro nes tiesiog neturi nei pakankamai žvalgybinių orlaivių, nei draugiškų valstybių, esančių šalia JAV, kurios priimtų Rusijos lėktuvus. Šaltojo karo laikais tokia šalimi buvo laikoma Kuba, tačiau pastarojoje Rusijos karinės aviacijos lėktuvai pasirodo retai – dažniausiai strateginiai bombonešiai, kurie turi ribotas žvalgybines funkcijas.
JAV turi ne tik būrį amerikiečiams draugiškų šalių Europoje ir Azijoje, bet ir savo ar sąjungininkų karines bazes, iš kurių gali kilti įvairūs lėktuvai. Pavyzdžiui, virš Baltijos jūros perimtas orlaivis P-8A atskrido iš Vokietijoje esančios JAV karinių oro pajėgų bazės Ramšteine.
P-8A nėra tipinis žvalgybinis orlaivis. Jis gali stebėti objektus sausumoje ir vandenyje iš didelio atstumo, tačiau pagrindinė jo funkcija – kova su povandeniniais laivais. Būtent pastarieji kelia didžiausią grėsmę tiek civilinei, krovininei laivybai, tiek kariniams laivynams. Todėl po 10 val. ore išbūti galintys povandeninių laivų medžiotojai yra ypač svarbus JAV laivyno pajėgumas.
Taikos metu tokie lėktuvai žaidžia savotišką „katės ir pelės“ žaidimą: seka potencialaus priešininko povandeninių laivų judėjimą, jų skleidžiamus garsus. Pavyzdžiui, pagal propelerių sukeliamą garsą patyrę specialistai gali ne tik nustatyti povandeninio laivo buvimo vietą, greitį, bet ir laivo klasę ar galimybes.
Karo metu P-8A Poseidon, kuris yra karinė daugeliui lietuvių emigrantų pažįstamo keleivinio lėktuvo Boeing 737-800 versija, gali virsti pavojingu medžiotoju, iš didelio atstumo naikinančiu taikinius.
Lėktuvas aprūpintas modernia sekimo įranga ir įvairia ginkluote – giluminėmis bombomis, priešlaivinės raketomis ir torpedomis. Pastarąsias P-8A Poseidon gali išmesti iš 9 km aukščio, o pats likti nepastebėtas povandeninių laivų.
JAV laivynas šiuo metu turi net 84 tokius lėktuvus, o jų planuoja įsigyti dar kelias dešimtis. Aviacijos mėgėjų ir profesionalų tinklapiuose pastaruosius mėnesius buvo galima sekti tokių P-8A lėktuvų nuolatinius skrydžius.
Kitaip, nei rusų panašios paskirties orlaiviai, P-8A skraido įjungę autoatsakiklius ir nekelia grėsmės civilinei aviacijai. Jų buvimo vieta taikos metu bent kurį laiką gali būti matoma kiekvienam norinčiam – tokius lėktuvus galima sekti tokiose svetainėse, kaip Flightradar24.com.
Tiesa, tikrosios P-8A jutiklių ir kitų stebėjimo priemonių galimybės yra įslaptintos, todėl net ir žinodami numanomą šių lėktuvų buvimo vietą, povandeninių laivų kapitonai negali būti tikri, kad jie nebuvo aptikti.
Pavyzdžiui, prieš balandžio 14-osios JAV ir sąjungininkių smūgius Sirijos režimui, tokie orlaiviai nuolat sukiojosi šalia Libano krantų. Iš Sigonelos bazės Sicilijoje pakilę P-8A Poseidon pastarąsias savaites toliau skraido toje Viduržemio jūros dalyje, kur aktyviai veikia Rusijos laivynas.
Tokių orlaivių skrydžio maršrutai kartojasi jau nesunkiai atpažįstamu braižu: iš Baltijos jūros ar Šiaurinės Lenkijos dalies atskridęs RC-135 sukiojasi virš NATO teritorijos – Lenkijos arba Lietuvos, o kartais ir Estijos, arba tarptautinėje oro erdvėje virš Baltijos jūros.
Lėtais zigzagais besisukiojantys elektroninės žvalgybos lėktuvai yra vieni slapčiausių JAV karinių oro pajėgų lėktuvų. Be to, tokių turi įsigijusios ir Karališkosios Oro Pajėgos – britai, kurie virš Baltijos šalių patruliuoti neretai atsiunčia ir kiek mažesnį žvalgybos lėktuvą „Sentinel“, su savais RC-135 neretai pakeičia amerikiečius, besisukiojančius šalia Kaliningrado srities.
Būtent pastaroji įvardijama NATO galvos skausmu, jei tektų ginti Lenkiją ar Baltijos šalis – Kaliningrade esantys Rusijos priešlėktuvinės gynybos ir kiti pajėgumai gali kelti grėsmę NATO šalių aviacijai ir karinėms jūrų pajėgoms.
Pastarosiomis savaitėmis RC-135 taip pat yra dažni svečiai šalia Sirijos ir Libano pakrančių – saugiu atstumu nuo oro erdvės, kurios kontrolę sau priskyrė Rusija, skraidantys žvalgybiniai lėktuvai gali rinkti informaciją apie moderniausių Rusijos priešlėktuvinės gynybos kompleksų S-400 ir radarų veikimą.
O pavyzdžiui gegužės 1-ąją, kai Rusijos naikintuvas virš Baltijos jūros perėmė P-8A, Šiaurinėje Lenkijos dalyje daugiau, nei 10 km. aukštyje sukiojosi ir RC-135.
Be to, amerikiečiai ir britai yra ne vieninteliai, kurie siunčia žvalgybinius lėktuvus patruliuoti virš Baltijos ir Viduržemio jūrų.
Tą pačią gegužės 1-ąją aviacijos mėgėjai virš Viduržemio jūros, šalia Sirijos krantų pastebėjo dar retesnį svečią – Švedijos karinių oro pajėgų elektroninės žvalgybos lėktuvą S102B Korpen. Iš Kipro pakilęs vienas iš dviejų Švedijos turimų lėktuvų, perdarytų iš populiarių verslo klasės „Gulfstream“ privačių lėktuvų, netoli Sirijos krantų sukiojosi ir ketvirtadienį.
S102B Korpen dar balandžio viduryje aktyviai skraidė virš Baltijos jūros ir sukiojosi netoli Kaliningrado srities, tačiau būtent realių karinių veiksmų zonoje – Sirijoje galima tikėtis aktyvesnės Rusijos radarų ir priešlėktuvinės gynybos sistemų veiklos.
Švedams ši informacija gali būti naudinga, stengiantis surinkti kuo daugiau vertingų duomenų apie Rusijos naudojamas ginkluotės ir radarų sistemas. Greičiau atpažintas priešlėktuvinės gynybos sistemos siunčiamas signalas gali suteikti pranašumą kritinėje situacijoje. O tokių gali būti.
Rusiją Švedijos žvalgyba įvardija, kaip potencialiai grėsmę keliančią valstybę – rusų bombonešiai per pastaruosius kelerius metus jau nesyk buvo priartėję prieš Švedijos krantų ir imitavo raketų paleidimus prieš švedų karinius taikinius strategiškai svarbioje Gotlando saloje.
Šie senesni, lėtesni turbosraigtiniai lėktuvai, kuriuos ir turėjo pakeisti P-8A, vis dar aktyviai naudojami kovos su povandeniniais laivais užduotims vykdyti. Italija Baltijos šalims saugoti pasiuntė ne tik savo naikintuvus, bet ir vieną iš dviejų turimų naujausių išankstinio perspėjimo lėktuvų Gulfstream G550.
Tokie žvalgybinių lėktuvų skrydžiai netoli Rusijos rodo, kad Kremliaus kariniai pajėgumai yra atidžiai stebimi. O tokias misijas vykdo ne tik Rusijos kaimynės, bet ir toli nuo savo namų sienų brangius, neretai įslaptintus pajėgumus gebančios permesti šalys. Net ir tos, kurios viešai stengiasi laikytis nuosaikesnės politikos Rusijos atžvilgiu.
Tūkstančiai lietuvių ir sąjungininkų karių, šimtai karinės technikos vienetų keliuose, desantinės operacijos Nemune, Baltijos jūroje ir ore. Toks išbandymas teks ne tik Lietuvai, bet ir kitoms Baltijos šalims bei Lenkijai, kuriose birželio pradžioje vyks tarptautinės pratybos „Kardo kirtis“ ir dar keli dideli mokymai.
Didelę dalį pratybų dalyvių sudarys būtent JAV kariai – nuo 5 iki 7 tūkst. karių. Pavyzdžiui, Lietuvos ir Lenkijos sieną dviem keliais kirs 2-ojo kavalerijos pulko kolona sudaryta iš 900 – 1100 karinės technikos vienetų, Rukloje išsilaipins tiesiai iš JAV atskraidinta parašiutininkų kuopa.
Ir tai turėtų būti tik dalis karinių pratybų, kurios vienu metu vyks ne tik Lietuvos teritorijoje, bet ir kaimyninėse šalyse. Vienu metu Lietuvoje pratybų dalyvių skaičius neturėtų viršyti 13 tūkst. karių.
„Vienu metu Lietuvos teritorijoje, oro erdvėje ir teritoriniuose vandenyse bus daug veiksmo, Lietuvos keliai bus apkrauti“, – pripažino kariuomenės Gynybos štabo karininkas, pulkininkas Vilmas Šatas, atsakingas už Lietuvoje vykstančias pratybas.
Tai, kad Lietuvoje birželį vienu metu treniruosis daugiausiai karių nuo įstojimo į NATO ir bus dienų kai JAV karių skaičius bus didesnis dėl judėjimo per Lietuvą, Estiją ir Latviją, dar šių metų pradžioje žadėjo kariuomenės Gynybos štabo atstovas kapitonas Tomas Pakalniškis.
Penktadienį tokie pažadai dar kartą buvo įtvirtinti, pristatant pratybas „Kardo kirtis“ ir iš anksto įspėjant gyventojus, tikintis jų supratingumo keliuose, išvydus milžiniškas JAV, sąjungininkų ir Lietuvos kariuomenės technikos vilkstines.
„Norime informuoti vietos bendruomenes prieš tokį didelį judėjimą. Nenorime sutrikdyti įprasto eismo ar įprasto gyvenimo ritmo. Sieksime, kad dauguma šio judėjimo įvyktų naktį, kad iki minimumo sumažintumėme normalaus eismo trikdžius“, – antrino JAV Sausumos pajėgų Europoje viešųjų ryšių atstovė pulkininkė Kathleen Turner.
Lietuvoje amerikiečių karius bus galima išvysti keliuose, birželio 10-ąją – Kaune, kur galima bus apžiūrėti ginkluotę ir techniką. Birželio 12-ąją amerikiečiai Kulautuvoje, kur apie 1. tūkst. JAV ir sąjungininkų karių su 400 technikos vienetais persikels vokiečių inžinierių sukonstruotu pontoniniu tiltu per Nemuną. Likusios pratybos turėtų vykti Lietuvos kariuomenės poligonuose.
Birželio 6-9 dienomis, o tiksliau naktimis dviem keliais iš Lenkijos per vadinamąjį Suvalkų koridorių į Lietuvą pajudėsianti JAV karinė kolona birželio viduryje grįš į barakus Vokietijoje.
„Birželio mėnesį naktis yra labai trumpa. Lietuvos gyventojų norėtume paprašyti tolerancijos ir kantrybės. Noriu pažymėti, kad darome viską, jog pratybų įtaka Lietuvos gyventojams būtų kuo mažesnė“, – antrino V. Šatas.
Toks karinės technikos judėjimas nėra neįprastas Vakarų šalyse. Pavyzdžiui, Švedijoje, Norvegijoje šarvuotoji technika ir kariai juda miestų gatvėmis bei greitkeliais. Ilgas šarvuočių ir tankų vilkstines autobanuose atpratę matyti vokiečiai balandį vėl galėjo išvysti įspūdingą reginį, kai pratybų „Combined resolve“ metu į Vokietijos greitkelius išriedėjo 2-osios šarvuotosios brigados tankai ir šarvuočiai, atlikę apie 70 km taktinį žygį – pirmąjį per pastaruosius 15 metų.
Plk. V. Šatas pažymėjo, kad „Kardo kirtis“ – ne vienintelės panašiu metu vyksiančios pratybos. Iš pradžių gegužės pabaigoje Kaune prasidės ryšių pratybos „Tvirtas kobaltas“, kuriose dalyvaus 1,5 tūkst. NATO karių iš daugiau nei 40 skirtingų padalinių iš 25 NATO šalių valstybių.
Jų metu bus vertinami NATO ryšių vienetų gebėjimai užtikrinti informacijos apsikeitimą ir ryšio palaikymą tarp NATO greitojo reagavimo pajėgų (NRF) kovinių vienetų, jungtinių ir komponentų vadaviečių visame pasaulyje.
Patikimo ryšio tarp skirtingų dalinių užtikrinimas yra viena svarbiausių bet kurių pajėgų užduočių. Ypač turint omeny, kad pastaraisiais metais atvirai kalbama apie Rusijos vystomas ir prieš amerikiečius jau naudojamas elektroninės kovos priemones.
Po tokių ryšio pratybų nuo birželio 1-osios dvi savaites vyks Lietuvos kariuomenės nacionalinės pratybos „Perkūno griausmas“, kuriose galima sulaukti iki 9 tūkst. dalyvių – ne tik karių, bet ir kitų tarnybų pareigūnų, priskirtų ginkluotųjų pajėgų struktūroms.
„Vienas tikslų – treniruoti gynybines operacijas tiek savarankiškai, tiek su sąjungininkais. „Perkūno griausmo“ pratybose dalyvaus ir Lietuvoje dislokuotas NATO batalionas, ir britų karių kuopa“, – sakė V. Šatas.
Kitaip, nei pastaraisiais metais Latvijoje, Estijoje ir Švedijoje vykusios desantinės operacijos, Lietuvoje ji turi dar didesnę prasmę, mat neužšąlantis Klaipėdos uostas ir jo apsauga bet kokio konflikto atveju turi ypatingą strateginę reikšmę.
Klaipėdoje sąjungininkų laivai, kurių BALTOPS turėtų dalyvauti bent 37, gali iškrauti didelius krovinius – techniką, įrangą, šaudmenis ir visa tai, ką gabenti ir pristatyti į vietą kitais būdais užtruktų pernelyg ilgai. Pratybose BALTOPS iš viso turėtų dalyvauti iki 4 tūkst. karių, tačiau po birželio 4-osios iš jų liks ne daugiau, nei 300 karių.
Tiesa, kaip ir pernai BALTOPS pratybose turėtų dalyvauti ir JAV karinės Oro pajėgos, kurios turėtų dislokuoti bombonešius B-1B.
Amerikiečių ir lietuvių kariškiai ne kartą pabrėžė, kad tiek „Kardo kirčio“, tiek BALTOPS pratybos yra gynybinio pobūdžio. Ypač stengiamasi pažymėti, kad esą nereikėtų sumuoti skirtingų pratybų dalyvių į vieną krūvą, mat vienu metu dalis sąjungininkų tiesiog kirs Lietuvos teritoriją, vienus dalinius pakeis kiti. Be to, atskirai vykstančios pratybos turės savo atskiras vadovavimo struktūras. Todėl skirtingų pratybų dalyvių sumuoti esą nebūtų tikslinga.
Tiesa, Lietuvos pareigūnai ir kitų NATO šalių kariškiai yra sulaukę panašių paaiškinimų iš Rusijos, kuri pernai surengė pratybas „Zapad“. Oficialiai jų dalyvių skaičius neviršijo 13 tūkst., tačiau realiai kitose neskelbtose ar atskiram pavaldumui priskirtose pratybose bendras dalyvių skaičius siekė iki 100 tūkst. karių.
Siekis neviršyti 13 tūkst. dalyvių gali būti aiškinamas skaidrumo reikalavimu, mat pagal ESBO taisykles numatyto tokio karių skaičiaus viršijimas siejamas su sudėtingomis kaimyninių valstybių informavimo, patikrinimo procedūromis, siunčiant stebėtojus.
Vis dėlto bent jau į pratybas „Perkūno griausmas“ jau pakviesti stebėtojai iš Rusijos, Baltarusijos, Švedijos ir Suomijos. Tokiais stebėtojais gali būti ir gynybos atašė.
Ironiška, kad Rusija kol kas neturi paskirto gynybos atašė Lietuvoje. Praėjusį mėnesį šias pareigas ėjęs kapitonas Vitalijus Timofejevas buvo išvarytas iš šalies kaip šnipas, taip prisidedant prie bendro Vakarų šalių atsako, reaguojant į Sergejaus Skripalio ir jo dukters apnuodijimą Britanijoje.
Nors pratybų scenarijus neatskleidžiamas, iš esmės šių metų „Kardo kirtis“ turėtų būti panašus į pernykštes to paties pavadinimo pratybas. Pernai vykusių pratybų metu taip pat treniruotasi ginti Suvalkų koridorių. Kaip ir pernai, taip ir šiemet mažiau pastebima, tačiau ypač svarbia dalimi turėtų būti specialiųjų operacijų pajėgų pratybos „Trojan Footprint“.
Pernai Lietuvos ir JAV SOP kariai vykdė tolimąją žvalgybą, nurodydami priešininko priešlėktuvinės gynybos taikinius, juos naikindami, padėdami susiorientuoti vietovės nepažįstantiems sąjungininkų pilotams. Be to, lietuvių Oro atakų vadovai vykdė svarbią taikinių koordinačių žymėjimo funkciją, užvesdami bombonešius B-1B, naikintuvus F-16 ir Lietuvos KOP lengvąjį atakos orlaivį L-39.
Galiausiai neslepiama, kad pagal suplanuotas operacijas ir jų dinamiką, jos gali priminti gerokai mažesnę Šaltojo karo laikų pratybų REFORGER versiją.
Šaltojo karo laikais strateginės pratybos REFORGER (Return of Forces to Germany) vykdavo kone kasmet. Nuo 1969-ųjų iki 1993 metų vykusios pratybos buvo įspūdingas logistinis ir organizacinis iššūkis pratybų dalyviams, o pajėgos būdavo dislokuojamos ir treniruodavosi Vakarų Vokietijos lygumose, mažuose miesteliuose bei miestuose.
1988-ųjų pratybos „Reforger“ buvo didžiausios Europoje nuo Antrojo pasaulinio karo laikų – mokymuose buvo dislokuota per 125 tūkst. karių. Tai buvo ne tik galios demonstravimas ar treniravimasis – realaus konflikto atveju turėjo būti aktyvuoti realūs REFORGER planai, kurių metu JAV permestų milžiniškus pajėgumus į Europą.
„Kardo kirtis“ tokiais skaičiais pasigirti tikrai negalės, tačiau tam tikri elementai atkuriami. Pavyzdžiui, įprastos rotacijos metu 1-osios šarvuotosios brigados batalionas bus permestas per Atlanto vandenyną, iškrautas Antverpeno uoste ir tada pajudės iki Lenkijos.
Be to, Lenkijoje parašiutais nusileis šimtai desantininkų – ne tik amerikiečių iš 173-jai oro desanto divizijai priskirto Teksaso Nacionalinės gvardijos dalinio, bet ir Izraelio. Latvijoje ir Lietuvoje išsilaipins 82-osios oro desanto divizijos kariai – Rukloje leisis iš pat JAV Šiaurės Karolinos valstijos keliolikos valandų skrydžiu lėktuvu C-17 atskraidinti parašiutininkai.
„Tai yra ir teisinės sistemos išbandymas. JAV karys įlipa į lėktuvą Amerikoje, nusileidžia Lietuvoje, bet juk jis nepraeina pasienio kontrolės. Tai reikės išbandyti“, – šyptelėjo V. Šatas.
Toks išankstinis nemažų pajėgų dislokavimas įprastai vykdomas siekiant ne tik sustiprinti regiono, kuriam kilo grėsmė saugumą, bet ir atgrasyti potencialų priešininką. Sėkmingos pratybos sustiprintų gebėjimus greičiau perdislokuoti pajėgas – tai, ką neseniai pabrėžė buvęs JAV pajėgų Europoje vadas, generolas Benas Hodgesas.
Be to, realių, o ne štabo pratybų metu pastebėtos klaidos leistų jų išvengti ateityje ir padėtų šalinti biurokratines, technines ar kitas kliūtis. Galiausiai treniravimasis sklandžiai įvykdyti sudėtingą logistinę operaciją šalyse, kurios dar prieš 10 metų vadintos neapginamomis, be praktinės naudos gali rodyti ir JAV bei kitų NATO šalių ryžtą sugriauti tokį mitą.
Girtas prie vairo, Gėbelso propagandos platintojas, revanšistas, chamas, kuris nori perrašyti istoriją ir gviešiasi Kaliningrado srities. Tokiais kaltinimais lietuvių diplomatui Broniui Makauskui pratrūko Kremliaus propagandos ruporas. Laikinasis Lietuvos konsulas Sovetske tikina, kad tai – provokacijų dalis.
Konsulą esą sustabdė pareigūnai, jie protokole pažymėjo, kad sustabdytas B. Makausko vairuojamas automobilis kelyje vingiavo iš vieno šono į kitą, o nuo konsulo dvelkė stiprus alkoholio kvapas, pats diplomatas esą kalbėjo nerišliai. Tačiau negalėję sulaikyti diplomatinę neliečiamybę turinčio B. Makausko, policininkai jį esą paleido ir jokių veiksmų prieš jį nesiėmė.
Pats B. Makauskas DELFI pripažino, kad vasario 16-ąją jį išties stabdė pareigūnai, tačiau sakė, kad jis buvęs blaivus, o policininkai jam tepalinkėjo gero kelio.
„Nebuvo tokios situacijos, kad būčiau neblaivus prie už vairo ar neblaiviai reikščiau mintis. Vasario 16-ąją organizavau renginį, viskas vyko viešbutyje Tilžėje. Kaip elgiausi priėmime, gali patvirtinti liudininkai – ten tebuvo tostas, kaip įprasta diplomatams. Kaip gali žmogus būti neblaivus nuo tosto?“, – DELFI sakė B. Makauskas.
„Per šešerius metus jiems nepavyko prieš mane suorganizuoti provokacijos, tai, matyt, tikslas toks ir buvo – bent mano kadencijos pabaigoje mane, kaip diplomatą, supriešinti su visuomene.
Aš buvau tas žmogus, kuris daug pasiekė kalbant apie santykius su visuomene, esu vertinamas palankiai. Taip grubiai pasielgta, vadinasi, reikėjo diskredituoti, išmesta tokia karšta bulvė. Aš žinau, kaip pagal užsakymą veikia specialiosios tarnybos, bet labiau vertinau jų profesionalumą. Čia jau matosi, kad jie susinervino, jiems reikėjo provokacijų ir nėrėsi iš kailio“, – sakė B. Makauskas.
Reportaže parodyti vaizdai, anot pašnekovo, galėjo būti sumontuoti iš kitų renginių, juo labiau kad paties siužeto pagrindiniu akcentu tapo ne tiek tariamas konsulo neblaivumas, o tai, ką Kaliningrado srityje veikia lietuvių diplomatai.
Išties – nuo momento apie B. Makausko pasivažinėjimą reportažo autorė perėjo prie kitų Lietuvos konsulo veiklą esą kompromituojančių dalykų. Pavyzdžiui, reportažo autorės teigimu, „Sovetsko gyventojus esą šokiravo Lietuvos konsulato finansuojama paroda „Tilžė Antrojo pasaulinio karo metu“ apie Sovetsko – buvusios Tilžės – istoriją.
Parodoje sovietų kariai esą vaizduojami kaip bedvasiai užkariautojai, nors Tilžę, kuri iki 1945-ųjų priklausė Vokietjai, išties sugriovė ir užkariavo būtent sovietinė armija.
Tad nežinoma, kodėl Kaliningrado gyventojus turėjo šokiruoti parodoje paminėti faktai, jog karo metu buvo sugriauta 50 proc. miesto, 80 proc. senųjų pastatų nebeliko, o be pabėgusių ar į Sibirą ištremtų vokiečių Tilžėje teliko 1659 vokiečiai. Panaši situacija buvo ir buvusiame Kionigsberge, dabartiniame Kaliningrado mieste, kuris taip pat buvo visiškai sugriautas, o iš miesto išvaryti vietos gyventojai.
„Man šokas! Tai yra Gėbelso propagandos palikimas. Sovietinės armijos menkinimas, jos pavertimas okupante, pažiūrėkite, vyksta rusofobijos puolimas prieš Rusiją, tai Rusijos priešų traktuotė!“, – reportaže cituojamas istoriniais faktais pasipiktinęs vietos karo veteranas Vladimiras Proskurinas.
Kliuvo ir lietuvių dramaturgui, filosofui Vydūnui, kurio asociacijos įsteigimui priešinasi Rusija. Kremliaus ruporą ypač įsiutino tai, kad LRT reportaže apie Vydūną minimas ir istorinis Karaliaučiaus krašto pavadinimas.
„Kaliningradas Lietuvoje oficialiai vadinamas Karaliaučiumi. Tai – diplomatinis chamizmas, nes pagal visas diplomatines normas gyvenvietės turi būti vadinamos taip, kaip jos vadinamos toje šalyje, kur yra. Tai jau ne kultūra, ne istorija, ne menas, o gryna politika, revanšizmas.
Taip dar pernai teigė vyriausiasis portalo redaktorius Sergejus Rekeda. 29 metų vyras gyvena Maskvoje ir yra prie Maskvos valstybinio universiteto veikiančio Informacijos ir analizės centro, nagrinėjančio socialinius ir politinius procesus posovietinėje erdvėje, generalinis direktorius.
Reali situacija tokia, kad pagal tarptautinę praktiką dėl teritorinių klausimų reikia atsiklausti dabartinių gyventojų, o pasiekti tokios situacijos mes negalime. Galime tik reikalauti, kad būtų tenkinami Lietuvos interesai: kad galėtume be jokių kliūčių rūpintis kultūriniu paveldu, įsteigti Vydūno muziejų, lietuviškų mokyklų“, – sakė V. P. Šilas.
„Esu istorikas ir dėl revanšizmo klausimo mes niekada nekėlėme, priešingai – du kartus to krašto atsisakėme. Kas kita yra mūsų paveldas, tai yra gero sugyvenimo ir lakmuso popierėlis, turint omeny mūsų santykius. Matyt, Rusijai nereikalingi geri santykiai.
Pavyzdžiui, toks veikėjas, kaip Vydūnas, kuris nekelia jokių negatyvių politinių atspalvių (juk jis buvo taikdarys, ne koks siauras tautininkas), Rusijai šiuo metu netinka, reikia ieškoti visokių elementų, norint parodyti, kad esame revanšistai“, – sakė B. Makauskas, pabrėžęs, kad jam iki kadencijos pabaigos liko vos keli mėnesiai.
„O štai lietuvių atstovai mūsų šalyje elgiasi nė kiek nesivaržydami“, – mėtydami užuominas apie B. Makausko išsiuntimą tikino Kremliaus ruporo atstovai. Vilniaus universiteto Tarptautinių santykių ir politikos mokslų instituto dėstytojo Nerijaus Maliukevičiaus teigimu, toks rusų elgesys nestebina.
Į Rusiją vėl, net iki 30 proc. augantis eksportas, o iš Rusijos praėjusių metų pabaigoje netikėtai smarkiai išaugusios pniginės perlaidos į Lietuvą. Tokių rodiklių ekonomistai nedramatizuoja, tačiau Seime susirūpinta prieš kitų metų rinkimus pažaboti įtarimą keliančias finansines operacijas.
Opozicinių konservatorių ir liberalų atstovai siūlo įstatymo pataisas, kurios sukurtų teisines prielaidas įšaldyti į Lietuvos „juodąjį sąrašą“ įtrauktų Rusijos oligarchų ir pareigūnų turtą, apriboti jų ekonominę bei finansinę veiklą šalyje.
Šis projektas papildytų vadinamąjį Magnickio įstatymą, pagal kurį Lietuva gali uždrausti į šalį atvykti užsieniečiams, susijusiems su stambaus masto korupcija, pinigų plovimu ar žmogaus teisių pažeidimais.
Šiuo metu Lietuvos sąraše yra apie 70 Rusijos piliečių. Iš jų 49 asmenų pavardės yra žinomos. Tačiau naujose pataisose numatyti papildymai, kurių esmė – nacionalinės sankcijos.
Pataisų iniciatorių teigimu, nepaisant draudimo tokiems asmenims atvykti į Lietuvą, jie patys ar per juridinius asmenis, kuriuose jie yra naudos gavėjai, galėtų valdyti, naudoti Lietuvoje veikiančiuose bankuose savo turimas pinigines lėšas ar kitą finansinį turtą, taip pat su Lietuvoje veikiančiais juridiniais asmenimis vykdyti ekonominę veiklą ir iš to gauti pajamas, ar per tai užsiiminėti pinigų plovimu.
Pavyzdžiui, yra žinoma, kad Kremliui artimi oligarchai, siekdami padėti dabartinei Rusijos vadovybei vykdyti antidemokratinę veiklą, Vakarų Europos valstybėse užsiima pinigų plovimu.
Taip pat minėti asmenys savo ekonomine veikla gali tiesiogiai ar netiesiogiai prisidėti prie veiklos, susijusios su tarptautinės teisės normų pažeidimais, pavyzdžiui, tiekti karines technologijas, kurios naudojamos agresijai prieš suverenias valstybes.
„Pažymėčiau, kad Seimo rezoliucijoje, priimtoje tą pačią dieną kaip ir „Magnickio įstatymas“, yra aiškus pavedimas Vyriausybei parengti teisės aktus, reikalingus tokių finansinių ir ekonominių sankcijų įgalinimui.
Deja, iki šiol tuo klausimu iš Vyriausybės buvo mirtina tyla, vietoje to Ministras Pirmininkas visuomenę stebino raginimais atnaujinti bendradarbiavimo su Rusija formatus“, – DELFI sakė G. Landsbergis. Jo teigimu, jei Seimui pernai pakako politinės valios priimti Magnickio įstatymą dėl vizų draudimo, tai siūlymas įvesti nacionalines sankcijas, neturėtų sukelti pasipriešinimo.
„Manau, šis siūlymas yra aukščiau partinės priklausomybės ar kokių nors užgautų ambicijų – tai įstatymas, skirtas apginti Lietuvos valstybės nacionalinius interesus ir saugumą“, – tikino parlamentaras.
Jei pataisos būtų priimtos, būtų įšaldomos Lietuvoje veikiančiuose bankuose laikomos piniginės lėšos ir kitas finansinis turtas, o Lietuvoje veikiantiems asmenims ir įmonėms būtų draudžiama prekiauti su „juodajame sąraše“ esančiais asmenimis.
Už Lietuvoje įgyvendinamų nacionalinių ribojančių priemonių pažeidimus būtų taikoma bauda nuo 200 iki 6000 eurų. Siūloma, kad teikiamas įstatymas įsigaliotų 2018 m. lapkričio 1 d.
Projekto autorių teigimu, įstatymų projektai padės užkirsti kelią galimiems pinigų plovimo atvejams pasinaudojant Lietuvoje veikiančiais bankais ir įmonėmis.Be to, komentuodamas BNS, tokias pataisas Užsienio reikalų ministras Linas Linkevičius pavadino logiškomis ir žadėjo jas svarstyti.
Vis dėlto kol kas dar nėra iki galo aišku, kaip veiktų sankcijos Lietuvos verslininkams, jei jie turėtų finansinių ryšių su Magnickio sąraše esančiais asmenimis, turint omeny, kad 21 asmens pavardė nėra paviešinta. Tačiau, pataisų iniciatorių teigimu, tokie žingsniai tebūtų platesnio konteksto dalis
Būtent Magnickio įstatymas, anot L. Kasčiūno gali tapti ta platforma, kuria būtų siekiama efektyviau kontroliuoti rusiškų pinigų srautus, ypač artėjant prezidento, savivaldybių rinkimams Lietuvoje 2019 metais. Be to, konservatorius priminė, kad Lietuvoje dar neįsigaliojęs ES pinigu plovimo prevencijos direktyvos taikymas.
Ši direktyva padėtų atskleisti galutinius naudos gavėjus, tad, pavyzdžiui, per trečiuosius juridinius asmenis sąskaitas ar turtą Lietuvoje įgiję su pinigų plovimu, Krymo aneksija ar kitais nusikaltimais siejami Rusijos oligarchai galėtų ne tik patys patirti nuostolių, bet ir pridaryti bėdų jų finansais Lietuvoje besirūpinantiems asmenims.
Kovą L. Kasčiūnas ir kita parlamentarė Rasa Juknevičienė kreipėsi į vyriausybė, siekdami paankstinti Pinigų plovimo ir teroristų finansavimo prevencijos įstatymo įsigaliojimą iki 2018 m. liepos 1 d.
Nuotraukoje – keturi besišypsantys vyrai: trys vilki sovietinių represinių struktūrų uniformas, o dar vienas – civiliais drabužiais apsirengęs vyras, užsimaukšlinęs pilotę su sovietine žvaigžde. Tokia nuotrauka parlamentarui, liberalų frakcijos nariui Gintarui Vaičekauskui, regis, gali įsiminti ilgam.
Jis tikino, kad jo šeima pati yra nukentėjusi nuo sovietinių saugumo struktūrų – mama mokytoja buvo išmesta iš darbo, nes jos mokiniai dalyvavo proteste dėl Romo Kalantos susideginimo, o tėvas išvarytas iš teatro dėl vieno sakinio. Patį G. Vaičekauską sovietinė armija vertė tarnauti Afganistane.
Dabar G. Vaičekauskas tikina, kad jo nereikėtų skubėti smerkti dėl vienos nuotraukos, kurioje užfiksuotas su rekonstruktoriumi Kęstučiu Maskolaičiu, priklausančiu klubui „Baltijos štormas“. K. Maskolaitis DELFI patvirtino, kad G. Vaičekauską pažįsta jau senokai ir pats pakvietė į renginį.
„Čia nėra ko slėptis, juk tai buvo renginys, jis žmonėms reikalingas, norint papasakoti apie tuos laikus. O kaip juos ištrinti? Buvo tokie laikai, kai kaimynas paskundė kaimyną, niekas niekuo nesidomėjo, tokie kaip mes atvažiuodavome – į vagonus ir į Sibirą.
Jei sugrįš tokie laikai, tai vėl ateis tokie žmonės, dabar jau mes važiuosime“, – tikino pašnekovas ir pabrėžė, kad renginyje buvo persirengusių ir Lietuvos laisvės kovotojų – partizanų – uniformomis, o klubo nariai įvairių renginių metu dar gali dėvėti ir britų, amerikiečių, vokiečių uniformas.
„Čia tokia detalė – paėmė ir uždėjo pilotę, o aš ją nusiėmiau, man ji nereikalinga, nes kepurės – uniformos dalis. Žinote, man nemalonu, kad apie tai kalbama. Jei taip, tai eikime po dramos teatrus, žiūrėkime, kas su uniforma vaidina, pažiūrėkime „Lietuvos ryto“ TV, kur nuo ryto iki vakaro rodomi rusiški serialai.
Istorijos nesuklastosi, buvo tokie laikai, ar jūs galvojate, kad kitaip reikėjo apsirengti? Neigiamo konteksto visuomet reikia gailėtis. Kaip jūs galvojate, ar aš gailiuosi šiuo atveju? Pats esu nukentėjęs nuo NKVD, komunistai mano šeimoje buvo kaip prakeiksmas.
Į visą neigiamą kontekstą žiūriu neigiamai“, – sakė G. Vaičekauskas. Paklaustas, ar dar kartą pasielgtų taip pat, jei žinotų, kokia gali kilti audra, parlamentaras tikino, kad šį kartą, jei ir fotografuotųsi, tai jau be sovietinės pilotės.
„Tai yra kvaila, blogai. Negalvojau, kad kils tokių dalykų“, – sunkiai rinkdamas žodžius aiškino G. Vaičekauskas. Tiesa, prakalbus apie jo, kaip politiko, reputaciją, Seimo narys pridūrė, kad nenorėtų būti priskirtas tokiam politikų įvaizdžiui, kuris tarsi sudaro įspūdį, kad politikai – ne žmonės.
Maskvoje gegužės 9-ąją Pergalės dienos parade kaip ir kasmet vėl žygiuos tūkstančiai karių, išriedės technika, dangų drebins lėktuvai. Tarp pastarųjų bus ir naujausi Rusijos naikintuvai Su-57. Tiesa, jie gali ir likti paradiniais.
Iš naujo perspektyvaus 5-os kartos naikintuvo programos PAKFA ir demonstracinio modelio T-50 gimęs naikintuvas Su-57 vadinamas Rusijos gynybos pramonės pasididžiavimu. 2010 metais pirmą kartą į orą pakilęs bandomasis naikintuvo modelis buvo vadinamas 5-os kartos naikintuvu, naudojančiu slapiąją (stealth) technologiją, dėl kurios orlaivis sunkiau aptinkamas radarams.
Vietoje to įvairios nesėkmės ir atidėliojimai tokius optimistinius Rusijos planus pristabdė. Vėluojantys naujos kartos varikliai sumontuoti tik keliuose skraidančiuose naikintuvuose, o šiuo metu Rusija teturi 10 tebebandomų ir formaliai į ginkluotę dar nepriimtų modelių.
Be to, ambicingas svajones apie šimtus naikintuvų jau tenka išmesti į šiukšlių dėžę – 2018 metais planuojama pagaminti vos 12 naujų naikintuvų.
Bet ir tai gali likti optimistiniais planais, turint omeny, kad dėl ekonominių priežasčių sumenkęs Rusijos gynybos biudžetas bei korupcijos ir kvalifikuotų specialistų stygiaus kamuojama šalies gynybos pramonė gali būti nepajėgi įgyvendinti tokių ambicingų užmojų.
Juo labiau, kad prioritetine tapusi naujų, brangių, kovo mėnesį prezidento Vladimiro putino pristatytų „superginklų“ – balistinių ir sparnuotųjų raketų gamybos sritis gali pasiglemžti didžiąją dalį išlaidų.
Ir nors planuojama, kad gegužės 9-ąją virš Maskvos Raudonosios aikštės praskris bent du Su-57 modeliai, vienas kurių dar 2014 patyrė katastrofą ir buvo surinktas iš naujo, toks galios demonstravimas gali likti tik parodomasis Pergalės dienos paradams.
Tarsi stengdamiesi įrodyti, kad Su-57 programa pasiteisina, Rusija šių metų vasario pabaigoje į Siriją kelioms dienoms permetė keturis tokius naikintuvus, kur jie esą „išbandė ginkluotės sistemas“.
Dar 2010 metais bendrovės „Suchoi“ direktorius Michailas Pogosianas gyrėsi, kad iš viso planuojama pagaminti apie tūkstantį tokių naikintuvų, iš kurių mažiau, nei pusė būtų skirta Rusijos ir Indijos karinėms oro pajėgoms, o dar 600 planuoti eksportui.
Pati Indija, kuri neatsilieka nuo Rusijos brangiai kainuojančiais korupcijos skandalais gynybos pramonės srityje, iš pradžių planavo įsigyti 50, vėliau 144, o galiausiai 214 naikintuvų Su-57. Iš jų pusė turėjo būti pagaminti pačioje Indijoje, kurios valstybinė bendrovė „Hindustan Aeronautics Limited“ (HAL) kartu su Rusijos „Suchoi“ buvo pasirašiusios bendradarbiavimo sutartį.
Vien į šio naikintuvo kūrimo programą 5 mlrd. dolerių investuoti turėjusi Indija nuo 2012-ųjų vis dažniau ir pikčiau ėmė reikšti nepasitenkinimą lėta bandymų eiga, atidėliojimais integruojant įvairias sistemas.
Jau ne kartą pabrėžusi nepatikimų rusiškų variklių problemas, dėl kurių didžioji dalis iš Rusijos įsigytų naikintuvų Mig-29K tiesiog negali skraidyti arba turi nuolat būti remontuojami, Indija nebuvo sužavėta naujų, Su-57 skirtų variklių AL-41F patikimumu.
Vos po tūkstančio skrydžio valandų šiuos variklius indai privalėtų pristatyti į Rusiją ir keisti naujais. O dar naujesnių, AL-41F pakeisti turinčių variklių gamyba stringa net pačioje Rusijoje, kuri saviems naikintuvams naujų, galingų variklių gali neturėti iki pat 2025 metų.
Be to, ypač didelių abejonių kėlė rusų savigyros apie jų naudojamas slapias 5-os kartos technologijas, kurių efektyvumas sukėlė rimtų abejonių. Pastaroji priežastis Indijai ypač aktuali, mat jos regioninė varžovė Kinija jau sugebėjo sukurti ir į ginkluotę priimti savo 5-os kartos naikintuvą J-20. Dar daugiau nerimo Indijai kelia tai, kad Kinija bendradarbiauja su Pakistanu – istoriniu indų varžovu ir priešu, kuriant lengvesnį slapiąsias technologijas naudojantį naikintuvą.
Galiausiai pernai Indijos karinės oro pajėgos išreiškė nepasitenkinimą dėl Rusijos elgesio. Formaliai nurodydami itin dideles naikintuvo priežiūros ir išlaikymo išlaidas, kurios išpučia bet kokio naikintuvo kainą, indai skundėsi, kad rusai juos verčia investuoti neracionalias sumas į tolesnį Su-57 vystymą.
Per 300 mln. dolerių naikintuvo kūrimui jau išleidę indai buvo šokiruoti, kad Rusija Indijos investicijų dalį siekė padidinti iki 6,7 mlrd. dolerių, už kuriuos iš pradžių gautų tik 4 bandomuosius modelius. Be to, Rusija esą prašė Indijos įsigyti 127 naikintuvus, kurie Indiją turėtų pasiekti tik 2027-2028 metais.
Ir nors pernai speciali Karinių oro pajėgų komisija rekomendavo tęsti dalyvavimą Su-57 programoje, šiemet, regis, buvo perpildyta ir Indijos kantrybės taurė. Balandžio 20-ąją autoritetingas aviacijos profesionalų leidinys Jane's 360 pranešė, kad Indija stabdo dalyvavimą Su-57 programoje. Tokią nemalonią žinią Rusijai esą paskelbė šioje dar vasarį apsilankęs Indijos nacionalinio saugumo patarėjo Ajitas Dovalis. Tačiau Maskva šią nemalonią žinią nuslėpė.
Tiesa, Indijos pareigūnai neatmeta galimybės grįžti prie Su-57 kūrimo programos ateityje, tačiau be jokių tvirtų įsipareigojimų, o svarbiausia – be Indijos finansinio indėlio likusi rusiško naikintuvo programa atsidūrė aklavietėje.
Tradiciškai ne vieną dešimtmetį buvusi viena pagrindinių eksporto rinkų, Indija pastaruoju metu nusisuka nuo Rusijos ir renkasi vakarietišką ginkluotę. Pavyzdžiui, neatmetama, kad Indija galėtų prisijungti prie JAV ir jos sąjungininkų pradėtos naikintuvo F-35 programos.
Pastarąją taip pat kamavo didelės bėdos dėl nekontroliuojamai išaugusio biudžeto, atidėliojimų, sistemų sutrikimų, tačiau 2017-ieji šiems naikintuvams vadinami lūžio metais, mat daugiau nei 100 tokių naikintuvų jau pagaminusios JAV dešimtis jų priėmė į karines oro pajėgas ir laivyną, o pirmuosius modelius priėmė ir į savo pajėgas taip pat priėmė Jungtinė Karalystė, Norvegija, Izraelis, Australija, Nyderlandai.
Smūgis „Suchoi“ reputacijai dėl nepatikimo naikintuvo, kurio gamybos tempai ir išlaikymo kaštai nepateisina lūkesčių gali palaidoti visą Su-57 programą, kuriai Rusija gali nebeturėti nei išlaidų, nei eksporto rinkos.
Dar didesnės abejonės kyla dėl kitos modernios ir su didele pompastika 2011 metais pristatytos sistemos, kurios pergalės dienos parade rusai iš viso neišvys, bet nuo kurios itin priklauso modernios Rusijos karinių pajėgų ginkluotės sistemų veikimas.
Rusijos vicepremjeras Dmitrijus Rogozinas dar antradienį pasigyrė V. Putinui, kad GLONASS esą jau nebereikalingas valstybinis finansavimas, o nuo 2022 metų visos šalies aviakompanijos turės naudoti būtent GLONASS sistemą, o ne GPS. Tiesa, abejojama, ar iki to laiko pavyks įgyvendinti ambicingus planus orbitoje turėti 50 GLONASS palydovų.
Iki šiol Rusija sugebėjo paleisti tik 24 palydovus. Dar mažiausiai 6 palydovų išvedimas į orbitą buvo nesėkmingas, o per pastarąją savaitę Rusija prarado ryši iš karto su dviem GLONASS palydovais. Tiesa, trečiadienį Rusijos kosmoso bendrovė „Rosskosmos“ paskelbė, kad vieną sugedusių palydovų esą pavyko sutaisyti. Vis dėlto, norint, kad pati sistema veiktų, orbitoje turi būti 24 veikiantys palydovai.
JAV karinės galios simboliais vadinami lėktuvnešiai paprastai strategiškai dislokuojami visame pasaulyje taip, kad greitai galėtų pasiekti norimą vietą. Vienas tokių lėktuvnešių šią savaitę atplaukė į Viduržemio jūrą. Čia jis neplanuotai gali likti ir ilgiau dėl kelių rimtų priežasčių.
Tiesa, oficialiai pabrėžta, kad „USS Harry Truman“ kelionė tėra JAV lėktuvnešiams įprasta rotacija: jis turėjo pasiekti Persijos įlanką ir ten pasilikti kurį laiką. Dabar aiškėja, kad tikrieji lėktuvnešio „USS Harry Truman“ grupės tikslai gali būti visai kiti.
„USS Harry Truman“ vien savaime yra plaukiojanti karinė bazė, kurio galia pranoksta daugelio šalių karines oro pajėgas: šis lėktuvnešis gabena apie 90 orlaivių, iš kurių bent trečdalis gali atakuoti sausumos, oro ir jūrų taikinius išmaniosiomis bombomis bei raketomis.
Likę orlaiviai skirti žvalgybos, elektroninio karo, kovos su povandeniniais laivais, degalų papildymo ore, gelbėjimo ir paieškos bei kitoms misijoms.
Vienas iš 10 JAV laivyno turimų lėktuvnešių niekada neplaukioja vienas. Jį įprastai visuomet lydi dar mažiausiai keli karo laivai, kurių pagrindinis tikslas – lėktuvnešio apsauga. Pavyzdžiui, USS Harry Truman“ lydi net 7 karo laivai. Be to, vieną lėktuvnešio grupę beveik visuomet lydi mažiausiai vienas povandeninis laivas, taip pat galintis suduoti raketinį smūgį.
Ir nors „USS Harry Truman“ smogiamoji grupė savo tikslą – Viduržemio jūrą pasiekė tik pirmadienį, praėjus daugiau nei savaitei po smūgių Sirijos režimui, tokių JAV karo laivų pasirodymas regione neliko nepastebėtas.
Viena vertus, šis lėktuvnešis čia jau buvo pasirodęs prieš 2 metus, kai dalyvavo operacijoje prieš „Islamo valstybę“. Kita vertus, ilgesnis tokios lėktuvnešio grupės pasirodymas viename regione yra neeilinis įvykis.
Turi ne vieną, o penkis laivynus
Iš 12 turėtų Šaltojo karo laikais šiuo metu JAV turi penkis laivynus, kurie pasidaliję atsakomybės zonas visame pasaulyje. 3-asis ir 7 laivynai atsakingai už Ramiojo vandenyno erdvę nuo JAV krantų iki Pietryčių Azijos, 4-asis – už Pietų Ameriką, 5-asis, pastaruosius kelis dešimtmečius vadintas svarbiausiuoju – už Persijos įlankos regioną, 6-asis iš 2-ojo perėmė Atlanto vandenyno atsakomybės erdvę ir yra atsakingas už Viduržemio jūrą. Kiekvienam laivynui gali būti priskirtas vienas ar net keli JAV lėktuvnešiai.
Visose šiose erdvėse JAV turi savo laivynų bazes, reikiamą infrastruktūrą ir interesų sritis, kurių pagrindinės – saugūs laivybos keliai, amerikiečių ir sąjungininkų saugumas.
Tačiau vienu metu visi 10 lėktuvnešių nebūna nuolatinėje parengtyje – bent keli tokie laivai visuomet yra pagrindinėse JAV laivyno bazėse, pavyzdžiui, Norfolke, San Diege arba Jokosukoje, Japonijoje. Vidutinis šiuo metu JAV laivyne esančių lėktuvnešių amžius siekia kelis dešimtmečius, pavyzdžiui, „USS Harry Truman“ į tarnybą priimtas prieš beveik 20 metų.
Tokiems laivams, kuriuose tarnauja apie 6 tūkst. žmonių, būtina nuolatinė priežiūra ir ne vieną mėnesį -kartais iki pusės metų trunkantis remontas. Be to, įgulos turi keistis, pailsėti. Todėl įprasta, kad JAV lėktuvnešiai, kaip ir, pavyzdžiui, Lietuvoje dislokuotos NATO Oro policijos misijos naikintuvai su įgulomis keičiasi rotaciniu principu: vieną pakeičia kitas.
Dėl pastaraisiais dešimtmečiais išaugusių lėktuvnešių poreikių vienu metu vykdyti įvairias operacijas skirtinguose pasaulio taškuose, pavyzdžiui, dalyvauti kovinėse operacijose Artimuosiuose rytuose, Afganistane ar dalyvauti pratybose bei išlaikyti aukštą parengtį Ramiojo vandenyno erdvėje, rotacijų laikas išaugo nuo įprastų 6 mėnesių iki 10 ar net daugiau. Toks tempas gali neigiamai atsiliepti senstančios ar net naujos technikos, įrangos bei įgulos darbui.
Toks sudėtingas rotacijų tempas, regis, netenkina JAV karinės vadovybės. Ir ne tik dėl minėtų iššūkių technikai bei įguloms. Tinklapyje „Defence News“ tikinama, kad, remiantis šaltinių informacija, planuojama sulaužyti nusistovėjusią tvarką ir kurį laiką nedislokuoti JAV lėktuvnešio grupės Artimuosiuose rytuose, t. y. Persijos įlankoje.
Vietoje to „USS Harry Truman“ smogiamąją grupę ketinama kurį laiką palikti Viduržemio jūroje, taip atsakant į Rusijos veiksmus regione. Rusija tulžingai reagavo į JAV perspėjimus Sirijos režimui, tačiau nesutrukdė amerikiečiams ir sąjungininkams suduoti raketų smūgio trims su cheminio ginklo gamyba siejamiems objektams balandžio 14-ąją.
Ir nors Kremlius skelbė, kad amerikiečių, britų ir prancūzų raketų smūgiai nekėlė tiesioginės grėsmės rusų kariniams objektams Sirijoje, Rusija pastarąją savaitę į Siriją pasiuntė kelis papildomus transportinius karinius laivus, kurie gabeno didelius karinės technikos krovinius.
Rusija neslepia, kad Sirijai perduotos papildomos priešlėktuvinės gynybos sistemos, tarp jų modernios S-300 ir smūgių metu išeikvotų sistemų „Pancyr“ raketų atsargos.
Apie kovinės operacijos pabaigą ir pasitraukimą iš Sirijos jau ne kartą skelbusi Rusija iš tikrųjų tvirtina savo pozicijas pilietinio karo nuniokotoje šalyje: čia iki šiol dislokuota Rusijos aviacijos grupė, kuri dalyvauja antskrydžių kampanijoje prieš Basharui Al Assadui besipriešinančias grupuotes. Tartuso uoste ir Hmeimino bazėje sutelkta Rusijos kovinė grupė JAV pajėgoms regione nekelia ypač didelės grėsmės, tačiau amerikiečiai neturi didelių aviacijos pajėgumų.
Balandžio 14-osios smūgiai Sirijoje parodė, kad JAV smūgius vykdė iš didelio atstumo – sparnuotąsias raketas leido amerikiečių karo laivai iš Raudonosios, Viduržemio jūrų ir iš Kataro pakilę strateginiai bombonešiai.
Paramą šiems smūgiams teikė ir iš oro JAV bei sąjungininkų laivus pridengė iš Europos atskridę naikintuvai. Pastaruosius ore degalais papildė specialūs orlaiviai, tad visa operacija buvo ypač sudėtinga ir brangi. Tuo metu nei Viduržemio, nei Raudonojoje jūrose, nei Persijos įlankoje nebuvo nė vieno JAV lėktuvnešio. O pastarųjų aviacija taip pat imli aviaciniams degalams – ne veltui kiekvieną JAV lėktuvnešį lydi ir neišvaizdūs laivai, gabenantys degalų atsargas.
Tad nors, pavyzdžiui, iš Indijos vandenyne dislokuoto lėktuvnešio kylantis orlaiviai gali smogti net taikiniams Afganistane, vienai tokiai vieno orlaivio kelionei pirmyn ir atgal būtinos bent kelios degalų papildymo ore operacijos. O tai reiškia, kad regione būtina dislokuoti būrį specialių „skraidančių degalinių“ – lėktuvų KC-135 ar KC-10.
O jei lėktuvnešio aviacija vykdo operaciją be šių orlaivių, degalais naikintuvus „F/A-18E Super Hornet“ papildyti gali turbosraigtiniai orlaiviai C-2A Greyhound arba tie patys naikintuvai, skraidantys su papildomais degalų bakais. Tačiau ir tokia operacija yra sudėtinga bei riboja antskrydžiuose dalyvauti galinčių lėktuvų skaičių.
Vis dėlto, net vienos lėktuvnešio grupės pasirodymas regione, pavyzdžiui Viduržemio jūroje, yra reikšmingas JAV karinės galios signalas ir realios karinės galios demonstravimas, į kurį jokia priešiškai Vašingtono atžvilgiu nusiteikusi valstybė negali nekreipti dėmesio. Ypač Sirija, kuriai JAV prezidentas Donaldas Trumpas po operacijos balandžio 14-ąją leido suprasti: „galime pakartoti“.
Tad viena „USS Harry Truman“ likimo Viduržemio jūroje priežasčių gali būti dėmesys Damaskui ir jį ginantiems rusams – pastarąsias savaites šalia Sirijos krantų nuolat sukiojasi ir viską atidžiai fiksuoja JAV bei sąjungininkų žvalgybiniai orlaiviai RQ-4 Global Hawk, RC-135 ir kiti.
Kita trijų dešimtmečių praktiką griaunančių pokyčių priežastis – naujoji JAV Nacionalinio saugumo strategija. Pastarojoje skelbiama, kad didesnę grėsmę JAV nacionaliniams interesams šiuo metu kelia ne teroristinių grupuočių, o dideles konvencines pajėgas turinčių ir su Amerika varžytis linkusių valstybių, pavyzdžiui, Rusijos karinė galia. Strategija taip pat numato JAV karinėms pajėgoms būti mažiau nuspėjamoms, todėl vietoje įprastų ir tradicinių pusę metų trunkančių JAV lėktuvnešių grupių rotacijų siekiama pereiti prie lankstesnio modelio.
JAV Gynybos sekretorius Jimas Mattisas dar balandžio 12-ąją, liudydamas Kongrese pareiškė, kad ketina keisti lėktuvnešių dislokavimo tvarką. Anot J. Mattiso, dabartinė tvarka leidžia amerikiečių varžovams tiksliai nuspėti, kur JAV lėktuvnešis bus po trijų metų.
„Tai puikus būdas vadovauti laivybos bendrovei, bet ne laivynui“, – sakė Pentagono vadovas, pridūręs, kad nuo šiol galima tikėtis trumpesnių, iki 3 mėnesių trukmės ir iš anksto sunkiau prognozuojamų dislokavimo terminų. Pavyzdžiui, vienu metu JAV gali sutelkti tris lėktuvnešius strategiškai svarbioje ir ginčais dėl teritorijų priklausomybės garsėjančioje Pietų Kinijos jūroje, o po dviejų savaičių ten palikti tik vieną lėktuvnešį, kitus du siunčiant į kitą vandenyną.
Šiuo metu tokį planą svarstanti JAV karinė vadovybė taip pat siekia vienu šūviu nušauti du zuikius. Mat netoli Europos šalių teritorinių vandenų atsiradus papildomam JAV lėktuvnešio grupės pajėgumui, amerikiečiai ne tik gali prikaustyti rusų dėmesį viename regione, bet ir patys skirti daugiau išteklių kitiems regionams. Pavyzdžiui, Baltijos šalims.
„Niekas nesako „aš tave myliu“ taip, kaip lėktuvnešis“, – komentavo buvęs JAV laivyno kapitonas Jerry Hendrixas, kuris dirba Naujojo Amerikos saugumo centre. Šią vasarą JAV planuoja Europoje dislokuoti daugiau karių pratyboms, kurių dalis vyks ir Lietuvoje.
Medinė, plytų ir gelžbetonio sienos, plieno plokštės, metaliniai konteineriai, o galiausiai – ir rusiškas tankas. Į tokius taikinius šaudė tarptautinės ginkluotės parodos dalyviai, pademonstravę, ką šiais laikais mūšio lauke gali nuveikti modernią ginkluotę turintis pėstininkas.
„Su geresniu važinėju į mokyklą“, – šyptelėjo sunaikintą tanką Pabradės poligone nužvelgęs jaunasis šaulys. Išties, šis senesnės modifikacijos tankas T-72, kuriuos Sovietų sąjunga pradėjo štampuoti nuo 1971-ųjų ir pagamino per 20 tūkst., nėra idealiausias šiuolaikinių tankų atspindys.
Jaunasis šaulys buvo ne vienintelis, pirmą kartą savo akimis matantis sunaikintą tanką - jį įdėmiai apžiūrinėjo ir Lietuvos bei kitų NATO šalių kariškiai. Būtent T-72, net ir smarkiai modernizuoti su papildomais šarvais ar kitomis modifikacijomis ne tik sudaro didžiąją dalį, pavyzdžiui, Rusijos tankų dalinių, bet ir turi daugeliui tankų būdingą tą pačią silpnąją vietą.
Veikiau išgirdus, nei pamačius iš apkaso paleistos prieštankinės raketos NLAW šūvį, po sekundės poligoną sudrebino sprogimo garsas, o tolumoje pakilo pilkų dūmų debesėlis. Jokių ugnies liepsnų, skraidančių bokštelių ar panašių efektingų holivudinių sprogimų – tik kuklus, vos matomo tanko viršų apgaubęs debesis.
Tiesa, pastarųjų dešimtmečių konfliktai – nuo Čečėnijos iki Sirijos ne kartą parodė, kad pašautas T-72 išties turi savybę sukelti mirtinų fejerverkų pliūpsnį, kuri sukelia detonuojanti amunicija.
Šį kartą Pabradėje iš Čekijos atvilktas T-72 neliepsnojo – be amunicijos, degalų ir net be pabūklo šis maždaug 42 tonų svorio tankas tebuvo vienas iš taikinių, kuriuos nusprendė išbandyti tarptautinės ginkluotės parodos „Live Firing Show 2018“ organizatoriai. Paroda surengta gynybos pramonės dalyviams iš įvairių šalių, taip pat NATO šalių kariškiams. Išskirtinė teisė stebėti ginkluotės ir technikos demonstraciją suteikta ir DELFI.
Unikalią ir Lietuvoje pirmą kartą rengiamą parodą, kurioje prieštankinių ginklų šaudymų metu sunaikinamas tikras tankas, surengė Gynybos paramos fondas ir Lietuvos šaulių sąjunga.
„Tokio renginio metu galima realiai, savo akimis pamatyti, ką gali tokia ginkluotė, manau, kad tai yra labai naudinga patirtis visiems čia susirinkusiems“, – sakė Gynybos paramos fondo vadovas, buvęs Lietuvos kariuomenės pulkininkas Vaidotas Malinionis.
Be to, poligono teritoriją skyrė Lietuvos kariuomenė, o šaudymus modernių ginklų su neslepiamu smalsumu stebėjo ir kariškiai. Vos prieš kelias savaites vykusiose tarptautinėse pratybose „Medžiotojas 2018“ šiame poligone jau buvo šaudyta iš įvairių prieštankinių ginklų – tačiau kaip ir įprastai, lietuvių ir sąjungininkų kariai pliekė į pasirinktus taikinius. Ir nors pratybų emblemoje buvo galima nesunkiai atpažinti naujausią rusišką tanką T-14, jį imitavo senas sovietinis šarvuotis.
Tuo metu parodos „Live Firing Show 2018“ metu pirmą kartą buvo sudarytos realios galimybės išbandyti įvairią ginkluotę ir karinius įrengimus atviroje lauko aplinkoje ne tik prieš stacionarius taikinius, pavyzdžiui pastatus, imituojančias plokštes, bet ir prieš tanką.
Be to, pirmą kartą Lietuvos teritorijoje pademonstruota kovinio bepiločio orlaivio galimybės. Jei įprasti bepiločiai orlaiviai skirti žvalgybai, tai koviniai gali smogti sausumos ir kitiems taikiniams.
Tokią galimybę pademonstravo Norvegijos bendrovė NAMMO, kuri atsigabeno palydovinės lėkštės dydžio bepilotį orlaivį, o prie jo pritvirtino daugelyje pasaulio valstybių kariuomenių populiarų lengvąjį vienkartinį granatsvaidį M-72 LAW.
Vėjuotą ketvirtadienio rytą virš poligono pakilęs orlaivis pakibo virš taikinio – 2,5 m. aukščio konteinerio. Bepilotį orlaivį iš už kelių šimtrų metrų valdantis operatorius pasirengė šauti, bet paskutinę akimirką vėjo gūis pakreipė aparatą kiek į šoną – šūvis pro šalį.
Vėliau apžiūrėjus taikinius, buvo galima įsitikinti, jog tai tebuvo nežymus nuokrypis – tandeminė granatsvaidžio galvutė detonavo šalia konteinerio ir pramušė skylė.
Tačiau šūvį atlikę parodos dalyviai nesutriko: bepilotis orlaivis grįžo į paleidimo vietą, buvo perginkluotas nauju granatsvaidžiu, pakilo į orą, nusitaikė ir smogė tam pačiam taikiniui – visa operacija truko vos minutę, o šį kartą sprogmuo detonavo konteinerio viduje.
„Viena galvutės dalis pramušė sieną, o kita detonavo viduje“, – kiek vėliau komentavo NAMMO atstovas, rodydamas, kokią žalą viduje padarė sprogmuo.
Po sprogimo stačiakampis konteineris priminė butelį, kurio viduje – gausu skeveldrų. NAMMO teigimu, šiuo metu kuriamas kitas demonstracinis modelis, kuris galėtų pakelti keturis tokius granatsvaidžius bei ryšių sistema, kurios nepavyktų nuslopinti šiuo metu Rusijos naudojamoms elektroninės kovos priemonėms.
Ir nors toks kovinio bepiločio orlaivio panaudojimas realiomis sąlygomis sunkiai tikėtinas - įprastai tokio tipo orlaiviai, tokie, kaip, pavyzdžiui „MQ-9 Reaper“ taikinius naikina raketomis arba išmaniomis bombomis iš didelio atstumo, vien galimybių demonstravimas yra daugiau, nei simbolinis.
Panašaus poveikio sulaukė ir kiti konteineriai, į kuriuos šaudyta įvairia amunicija iš granatsvaidžių „Carl Gustaf“ ir AT4C. Vienas populiariausių pasaulyje bendrovės SAAB prieštankinių granatsvaidžių „Carl Gustaf“ gali naudoti įvairią amuniciją – tokią informaciją galima perskaityti įvairiuose pristatymuose. O ką tai reiškia iš tikrųjų? „SAAB Dynamics ground combat“ instruktorius Tomas Perssonas pademonstravo, kad tai – ne tik reklaminiai triukai.
Vienas po kito į skirtingus taikinius – medinę sieną, pėstininkus imituojančių medinių taikinių grupę, plieno plokštę, lengvąjį automobilį ir metalinį konteinerį smigę skirtingi „Carl Gustaf“ šaudmenys turėjo vis kitokį poveikį: rusiško šarvuočio šarvą imituojančią metalinę plokštę sviedinys perskrodė kiaurai, kitas sviedinys medinę sieną sunaikino, o konteinerį iš dėžutės „pavertė buteliu“.
Trečdalis medinių „pėstininkų“ iš pradžių buvo apiberti ore sprogstančio sviedinio skeveldromis, o dar vieną taikinį padengė tiršta per keliolika sekundžių iššauti dūminių sviedinių sukelta uždanga. Iš miniveno liko rūkstančio metalo laužo krūva, o detalės pažiro keliasdešimties metrų plote.
Vienkartinis granatsvaidis AT4C, kuriuo galima šaudyti iš uždarų patalpų, perskrodė gelžbetonio sieną ir sunaikino konteinerį. Beje, abu šiuos granatsvaidžius naudoja ir Lietuvos kariuomenė, tiesa, populiaresnė yra senesnė ir pigesnė „Carl Gustaf“ M2 versija, sverianti apie 14 kg.
Naujausio, SAAB pademonstruoto „Carl Gustaf“ M4 modifikacija sveria vos 7 kg, turi modernią taikymosi sistemą, o sviedinį galima nešioti užtaisytą, tad užtenka vieno granatsvaidžio operatoriaus, kuris gali iššauti užtaisyti, dar kartą iššauti ir pasprukti nepastebėtas.
Nuo naudojamų sviedinių tipo priklauso ir šūvio nuotolis – jis gali siekti keliasdešimt, kelis šimtus metrų, o kai kurie „Carl Gustaf“ sviediniai taikinius gali naikinti iš už 1,3 km. AT4 yra artimojo nuotolio prieštankinis ginklas – apgyvendintoje teritorijoje, pavyzdžiui pastate pasislėpęs šaulys gali naikinti taikinius, esančius už 400 metrų atstumo.
SAAB atstovai neslėpė, kad demonstruodami savo produkciją, tikisi sudominti potencialius pirkėjus – ne tik lietuvius, mat parodoje susidomėjimą šūviais ypač rodė latvių kariškiai.
Vis dėlto pagrindiniu parodos akcentu tapo šūvis į tanką T-72. Būtent tokie, tik kiek labiau šarvuoti tankai važinėjo Vilniuje kruvinąjį 1991-ųjų sausį, šturmavo Televizijos bokštą, traiškė žmones, kurie negalėjo pasipriešinti.
Karų Čečėnijoje, Ukrainoje, Sirijoje metu T-72 buvo naikinami įvairiais prieštankiniais ginklais – didesnę tikimybę išgyventi turėjo geriau paruoštos tankų įgulos ir joms vadovaujantys karininkai. Vis dėlto net ir geriausiai apsaugoti tankai ir puikiausiai paruoštos jų įgulos gali būti bejėgės prieš ginklus, kurie naudojami prieš silpniausias tanko vietas.
Būtent todėl Lietuvos kariuomenės naudojama prieštankinė „iššoviau ir pamiršau“ prieštankinė sistema „Javelin“ smogia iš viršaus ir taikosi į „minkštąją tanko dalį“ – bokštelį arba korpusą pramušusi kovinė galvutė detonuoja jau tanko viduje, pažeria skeveldrų lietų ir naikina tiek įgulą, tiek įrangą, tiek amuniciją. Pastaroji detonuoja ir tada jau galima tikėtis tanko sprogimo.
Tiesa, „Javelin“ yra ypač brangus ginklas – vienas šūvis gali atseiti iki 100 tūkst. eurų, net vertinant savo karių gyvybę ir sunaikinto tanko kainą labiau, akivaizdu, kad kartais gali prireikti paprastesnių priemonių, norint sunaikinti vis dar pavojingą net ir senesnio modelio T-72.
Tad šį kartą užduotis sunaikinti tokį tanką patikėta kiek kitokiai, pigesnei, bet efektyviai britų ir švedų gamybos prieštankinei sistemai NLAW.
Už kilometro esantį taikinį galinti pasiekti NLAW raketa gali smogti stacionariam arba mobiliam tankui – aptikus metalinį objektą virš tanko atskriejusios raketos galvutė detonuoja žemyn, nepalikdama jokių galimybių suveikti pasyviai ar aktyviai tanko apsaugos sistemai.
Jau po šūvio atėjus prie taikinio buvo galima įsitikinti, kad nors ir iš pirmo žvilgsnio didelės žalos objektui NLAW raketa nepadarė, atidžiau patyrinėjus buvo akivaizdu – tikro mūšio metu T-72 būtų tapęs nurašytu nuostoliu. Dėl smarkaus vėjo ne bokštelį, o variklių skyrių prakirtusi NLAW galvutė paliko tik kelias nežymias skyles korpuse. Tačiau realaus mūšio metu jų būtų užtekę sunaikinti T-72 variklį, nukauti dalį įgulos, o galbūt ir sukėltų gaisrą.
„Bet kuriuo atveju, šiam tankui būtų buvęs galas“, – šypsodamasis kalbėjo ant pašauto tanko įsitaisęs T. Perssonas, kuris ir paleido raketą.
Daugiau nei 100 sparnuotųjų raketų į objektus Sirijoje praėjusią savaitę paleidusios JAV, Prancūzija ir Jungtinė Karalystė ne šiaip nubaudė cheminį ginklą naudojusį Basharo Al Assado režimą bei suerzino Rusiją. Atakos metu išbandyta nauja ginkluotė, kurią nusižiūrėjo kaimyninė Lenkija.
Po balandžio 14-osios smūgių trims Sirijos režimo cheminio ginklo kūrimo ir saugojimo objektams darbo turėjo ne vienos šalies žvalgyba. JAV, Prancūzija ir Jungtinė Karalystė atidžiai nagrinėjo sparnuotųjų raketų padarytą žalą.
Įspūdingais tempais gynybinius pajėgumus stiprinanti Varšuva galėjo įsitikinti savo naujausių ir, kaip spėjama, būsimųjų ginkluotės pirkinių efektyvumu. Maždaug 3 mlrd. eurų vertės kontraktus suplanavusi ir dalį pinigų įsigijimams jau išleidusi Lenkija galėjo įvertinti, ar investicijos į saugumą yra efektyvios. Savo ruožtu tokius lenkų įsigijimus atidžiai stebinti Rusija taip pat neslėpė emocijų, vertindama smūgius Sirijai.
Viena vertus, B. Al Assado režimą ginti pažadėjusi Rusija bent jau viešai elgėsi prognozuojamai – tulžingai į raketų ataką sureagavusi Rusija pažėrė sąmokslo teorijų. Esą net senas priešlėktuvinės gynybos sistemas naudojančios Sirijos pajėgos numušė 71 iš 105 sparnuotųjų raketų.
Tokių teiginių įrodymų nei Rusija, nei Sirijos režimas iki šiol nepateikė, kitaip nei Pentagonas, paviešinęs palydovines nuotraukas, kuriose matyti tai, kas liko iš trijų taikinių. Jei sirai išties būtų numušę bent dalį sparnuotųjų raketų, jų nuolaužas būtų nesunku atpažinti ir parodyti pasauliui.
Iki šiol išplatinti tik keli vaizdo įrašai, kuriuose nakties metu užfiksuoti raketų sprogimai ore. Tačiau ar sprogimų metu išties buvo numuštos sparnuotosios raketos, vaizdo įrašuose neužfiksuota.
Apie tai, kad jau po antskrydžio „dievui į langus“ šaudę sirų priešlėktuvinės gynybos kariai paleido 40 raketų, kurių dalys galėjo nukristi civilių apgyvendintose teritorijose, įspėjo ir Pentagonas.
Rusijos žiniasklaidoje iki šiol netyla kalbos apie neva nesėkmingą sąjungininkų smūgį, o balandžio 19-ąją valstybinėje naujienų agentūroje TASS pasirodė žinutė, kad Sirija rusams esą perdavė dviejų nesprogusių JAV sparnuotųjų raketų likučius. Neva remdamasi šaltinių informacija, TASS tikino, kad „abiejų raketų būklė nebloga ir jos abi lėktuvu nuskraidintos į Rusiją“.
Oficialios ir tokią žinią patvirtinančios informacijos Kremlius bent jau ketvirtadienį nebuvo paskelbęs, tačiau Rusiją išties galėtų dominti JAV sparnuotųjų raketų nuolaužos.
Net ir nesyk naudotų, populiariausių JAV sparnuotųjų raketų „Tomahawk“ detalės gali būti naudingos Rusijos gynybos pramonei, mat „Tomahawk“ kelis sykius buvo modernizuotos, o naujausia šios raketos versija Block IV plačiai naudoti pradėta prieš dešimtmetį.
Kitaip nei ankstesni „Tomahawk“ modeliai, Block IV gali skristi ne tik iš anksto užprogramuotu maršrutu, bet ir jį keisti pagal komandas. Pernai JAV paskelbė pagaminusi 4 tūkst. šio modelio raketų, kurių skrydžio nuotolis siekia 1,6 tūkst. km, o paruošimas šūviui sutrumpėjo nuo daugiau nei trijų parų iki vienos valandos.
Tokios raketos JAV arsenaluose yra nuo 2014 metų, tačiau iki šiol ji panaudota tikroje kovinėje operacijoje nebuvo, mat jos sukurtos įveikti stiprias priešlėktuvinės gynybos sistemas. Pirmieji JASSM modeliai – AGM-158A gali naikinti taikinius iš už 200 jūrmylių (370 km), o naujoji JASMM-ER šūvio nuotolis siekia apie 1 tūkst. km. Kovinės galvutės svoris – apie 450 kg.
Ši sparnuotoji raketa naudoja slapiąsias technologijas ir turi radarais sunkiai pastebimą korpusą, ji gali skristi labai žemai, apeidama žinomų priešraketinės gynybos sistemų matymo zonas.
Paleista iš lėktuvo raketa skrenda iš anksto nustatytu maršrutu, todėl ji gali pasinaudoti vietovės gamtinėmis sąlygomis, kad pasislėptų nuo priešo žvalgybos ir oro gynybos ginklų. Kai raketa yra netoli savo taikinio, įjungiamas infraraudonųjų spindulių taikiklis, kuris automatiškai atpažįsta taikinius ir leidžia JASSM bei JASSM-ER raketoms pataikyti vos su 3 metrų paklaida.
Prancūzija jau ne vienerius metus siekė sukurti savo sparnuotąją raketą, kuri turėtų didelę kovinę galvutę ir galėtų pasiekti taikinius iš saugaus atstumo. Prieš 20 metų bendromis britų, italų ir prancūzų pastangomis buvo sukurta naujos kartos radarams sunkiai aptinkama sparnuotoji raketa. Jungtinė Karalystė šią raketą vadina „Storm Shadow“, o Prancūzija – „Scalp“.
Tačiau kaip ir ankstesnė JASSM modifikacija, „Storm Shadow“ ir „Scalp“ nuotolis siekia 200 jūrmylių, o šias raketas gali paleisti naikintuvai. Būtent tai ir įvyko smūgio Sirijai metu – Karališkosios oro pajėgos paleido 8 „Storm Shadow“, o Prancūzijos naikintuvai – 9 „Scalp“ raketas į cheminių ginklų saugyklą ir bunkerių kompleksą netoli Homso miesto Sirijoje.
Vis dėlto mažiau dėmesio sulaukė jūrinė „Scalp“ versija – „MdCN“. Tai yra ilgesnė raketa, kuri paleidžiama iš naujausių Prancūzijos FREMM klasės fregatų bei „Scorpene“ klasės povandeninių laivų. Iš konteinerių ši raketa kyla vertikaliai ir taikinius gali pasiekti maždaug už tūkstančio km.
Tiesa, Rusijos žiniasklaida su pasimėgavimu jau atkreipė dėmesį, kad vos pernai į ginkluotę priimtos sparnuotosios raketos „MdCN“ debiutas esą galėjo būti ne itin sėkmingas. Patyręs Prancūzijos leidinio „L'Opinion„ žurnalistas Jean'as-Dominique'as Merchet, remdamasis šaltinių duomenimis, paskelbė, kad iš fregatos „Languedoc“ turėjo būti paleistos bent 6 raketos „MdCN“ , tačiau „dėl techninio gedimo“ pakilo tik trys.
Kiek vėliau pašalinę gedimą prancūzai esą buvo pasiruošę šauti likusias raketas, tačiau dėl riboto laiko „lango“, kuris buvo skirtas koordinuotai JAV, Jungtinės Karalystės ir Prancūzijos pajėgų atakai, nuspręsta atsisakyti papildomų paleidimų.
Šaltiniai Prancūzijos laivyne žurnalistui pripažino, kad toks gedimas – rimtas, tačiau ne tragedija, mat nesklandumų esą galima tikėtis iš neseniai į ginkluotę priimtų raketų ir jų paleidimo įrenginių.
Lenkijai detalės, susijusios su minėtųjų dviejų raketų – JASSM-ER ir „MdCN“ panaudojimų gali rūpėti dar labiau. Vien jau todėl, kad Lenkija dar 2014 m. už 500 mln. dolerių įsigijo 40 raketų AGM-158A. Tokią sumą lenkai suplojo už pačias raketas, jų techninę priežiūrą, integravimą ir naikintuvų F-16 modernizavimą. Lenkijos karinės oro pajėgos turi 48 tokius naikintuvus.
O pernai Lenkiją pasiekė ir dar viena – didesnio šūvio nuotolio raketų JASSM-ER partija. Už 200 mln. dolerių įsigyta 70 sparnuotųjų raketų. Lenkija neslepia, kad daugiau nei šimtą modernių, radarams sunkiai aptinkamų sparnuotųjų raketų įsigijo kaip strateginį ginklą ir atgrasymo priemonę.
Kaip ir Baltijos šalys, po 2014 m. Rusijos įvykdytos Krymo invazijos ir agresijos prieš Ukrainą, dėl grėsmių sunerimusi Lenkija ėmė stiprinti savo gynybinius pajėgumus ir paprašė sąjungininkų paramos. Lenkijoje buvo dislokuotas JAV vadovaujamas batalionas, šalyje nuolat leidžiasi amerikiečių naikintuvai, o virš Šiaurinės Lenkijos dalies kone kasdien skraido JAV ir britų elektroninės žvalgybos orlaiviai RC-135.
Rusijos rengiamų pratybų „Zapad“ metu jau ne kartą buvo imituotas branduolinis smūgis Varšuvai, o Kremlius net neslepia, kad būsimoji JAV priešraketinės gynybos bazė Lenkijoje taps balistinių raketų „Iskander“ taikiniu.
Siekdama atkurti pusiausvyrą ir užtikrinti atgrasymo pajėgumus Lenkija siekia įsigyti vis modernesnės ginkluotės, kurią savigynos tikslais karo metu galėtų panaudoti prieš Rusijos karinius objektus.
JASSM-ER nuotolis Lenkijos KOP naikintuvams F-16 teoriškai suteiktų galimybę suduoti smūgį netgi Maskvai – virš NATO teritorijos, pavyzdžiui, rytinės Latvijos dalies paleidę sparnuotąsias raketas lenkų naikintuvai galėtų smogti tiek Kaliningrade, tiek netoli Pskovo dislokuotiems rusų kariniams daliniams, tiek pačiai Rusijos sostinei.
Be to, Lenkiją domina ir prancūzų išbandyta sparnuotoji raketa „MdCN“. Tiesa, ne tiek ji pati savaime, kiek Lenkijai siūlomo maždaug 2,4 mlrd. eurų vertės sandorio dalis. Be kitų karinių pajėgų rūšių Lenkija siekia atnaujinti ir savo laivyną. Lenkus ypač domina naujų povandeninių laivų įsigijimas. Kitaip nei naikintuvai, šiuolaikiniai povandeniniai laivai yra sunkiau susekami, o iš jų paleistos sparnuotosios raketos gali tapti pirmojo smūgio arba atsakomuoju – keršto ginklu.
Lenkija siekia įsigyti tris naujus povandeninius laivus, kurie pakeistų turimą seną sovietinių laikų statybos „Kilo“ klasės ir dar senesnius norvegiškus „Kobben“ klasės povandeninius laivus. Šiuo metu konkurse liko trys dalyviai – Švedijos „Saab Kockums“ siūlo povandeninius laivus A26, Vokietijos „ThyssenKrupp Marine Systems“ 212CD klasės povandeninius laivus, o Prancūzijos „Naval Group“ „Scorpene“ klasės povandeninius laivus.
Visų trijų varžovų pasiūlymai turi privalumų ir trūkumų. Pavyzdžiui, švedų povandeniniai laivai turi galimybę leisti sparnuotąsias raketas „Tomahawk“, vokiečiai siūlo investuoti į laivų statyklą Lenkijoje, o prancūzai žada sukurti per 2 tūkst. darbo vietų. Vis dėlto būtent Prancūzijos pasiūlymas yra vadinamas patraukliausiu dėl dviejų priežasčių.
Lenkija Prancūziją galėtų rinktis iš politinių sumetimų, mat 2016 m. dėl lenkų kaltės žlugo sandoris su prancūzų sraigtasparnių gamintoju „Airbus“ dėl 50 sraigtasparnių įsigijimo, tad povandeninių laivų sandoris gali tapti savotiška abipusiai naudinga kompensacija Prancūzijai ir šios šalies politinės paramos užsitikrinimas ES.
Dar svaresne priežastimi laikoma „vyšnia ant torto“ – kitaip nei švedai ar vokiečiai, prancūzai „Scorpene“ povandeninius laivus siūlo įsigyti kartu su sparnuotosiomis raketomis „MdCN“.
Pasauliui sulaikius kvapą prieš JAV ir sąjungininkių smūgį Sirijos režimui, vis labiau nerimaujama, kad nepavyks išvengti ir tiesioginio susidūrimo tarp JAV ir Rusijos. Ir nors vilties dar teikia slaptos derybos tarp Vašingtono ir Maskvos, daugėja ženklų, kad abi pusės ruošiasi blogiausiam.
Atakos laukimas pagrįstas ne tik JAV prezidento „Twitter“ žinutėmis, mat D. Trumpas pažadėjo per 48 valandas priimti sprendimą dėl prieš Siriją nukreiptų veiksmų, neišskiriant nė karinių operacijų. Šis 48 valandų terminas išseko trečiadienį.
Rusijos dienraščio „Kommersant“ šaltiniai tikina, kad tarp Vašingtono ir Maskvos šiuo metu vyksta intensyvios derybos dėl konflikto užkardymo.
Be to, rusai esą siekia sužinoti apie numanomus JAV taikinius – taip norima išvengti rusų aukų. Pernai prieš smūgį Šairato bazei JAV Rusiją įspėjo likus kelioms minutėms iki sparnuotųjų raketų „Tomahawk“ smūgio. Vis dėlto neatmetama, kad derybos žlugs, tad regione karo veiksmams jau yra pasiruošusios arba toliau skubiai telkiamos papildomos pajėgos.
Vienu pirmųjų ženklų, kad Sirijos režimą remiančios Rusijos pajėgos ne tik skambiais žodžiais apie „bet kokios JAV atakos sustabdymą ir kontraataką“, bet ir veiksmais ruošiasi galimam amerikiečių smūgiui galima laikyti padėtį Sirijos Tartuso uoste.
Čia dar nuo Sovietų sąjungos laikų įkurta, o pastaruoju metu išplėsta rusų karinė bazė yra vienas pagrindinių Kremliaus atramos punktų Sirijoje. Iki šiol šioje bazėje nuolat būdavo Rusijos karo laivai. Tačiau „Image Satellite Internacional“ paviešintos iš palydovo darytos nuotraukos rodo, kad beveik visi iki balandžio 11-osios čia buvę rusų karo laivai trečiadienį skubiai paliko uostą.
Vienoje iš nuotraukų matyti septyni uoste prisišvartavę laivai – iš jų tik viena kautis pajėgi fregata „Admiral Grigorovič“, ginkluota sparnuotosiomis raketomis „Kalibr“, vienas desantinis „Ropuča“ klasės laivas, du antidiversiniai kateriai „Gračonok“ ir du dyzeliniai „Kilo“ klasės povandeniniai laivai. Pastarieji gali kelti realiausią tiesioginę grėsmę Viduržemio jūroje esantiems JAV karo laivams, kurie, kaip spėjama, gali ir suduoti smūgį sparnuotomis raketomis „Tomahawk“.
Sparnuotomis ir priešlaivinėmis raketomis ginkluoti ir viršgarsiniu greičiu skristi galintys bombonešiai buvo sukurti dar Šaltojo karo laikais, kaip „JAV lėktuvnešių žudikai“.
Tu-22M iš didelio atstumo gali paleisti raketas tiek į sausumos, tiek į jūrų taikinius, o pastaraisiais metais buvo aktyviai naudojami bombarduojant taikinius Sirijoje. Be to, Sirijoje dislokuoti Rusijos bombonešiai Su-34 apginkluoti priešlaivinėmis raketomis Ch-35.
Tai, jog Kremlių taip pat domina sąjungininkų laivų judėjimas, rodo ir Rusijos aviacijos aktyvumas: balandžio pradžioje virš Viduržemio jūros sukiojosi milžiniškas, iš strateginio bombonešio Tu-95 į žvalgybinį bei kovos su povandeniniais laivais perdarytas orlaivis Tu-142. O Sirijoje Hmeimino oro pajėgų bazėje dislokuotas žvalgybinis ir kovos su povandeniniais laivais orlaivis Il-38.
Galiausiai Izraelio nesyk bombarduotoje netoli Sirijos Homso miesto esančioje Taifūro karinėje oro pajėgų bazėje, dar vadinamoje „T4“, pastarosiomis dienomis pastebėtas sujudimas. Iš palydovo darytose nuotraukose matyti, kad šioje bazėje dislokuoti mažiausiai aštuoni Rusijos kariniai sraigtasparniai Ka-52, Mi-35M ir Mi-24P.
O Sirijos karinės oro pajėgos savo lėktuvus ir sraigtasparnius išstatė šalia rusų orlaivių, taip tikėdamasi išsaugoti savo aviacijos likučius, kurių dalį JAV pernai sunaikino Šairato oro pajėgų bazėje. Pasimokę iš klaidų sirai nusprendė išstatyti savo orlaivius tiesiog ant pakilimo tako, arti Rusijos karinio personalo, į kurį, spėjama, amerikiečiai iš pradžių nesitaikytų.
Savo ruožtu JAV ir sąjungininkų pajėgų pasiruošimo dar vienai karinei operacijai iš pirmo žvilgsnio nematyti. Viduržemio jūroje ar Persijos įlankoje nėra nė vienos JAV lėktuvnešio grupės – pagrindinio smogiamojo amerikiečių įrankio.
Vienas lėktuvnešis paprastai gabena iki 90 orlaivių, iš kurių kelios dešimtys yra smogiamieji naikintuvai. Be to, dar svarbiau tai, kad būtent lėktuvnešiuose dislokuoti vieni moderniausių elektroninės kovos orlaivių „Growler“, kurie sėkmingai gali sutrukdyti bet kokios priešlėktuvinės gynybos veikimą.
Tiesą pasakius, šiuo metu Viduržemio jūroje JAV teturi vos vieną sparnuotosiomis raketomis ginkluotą laivą – USS Donald Cook. 2016 metais šis laivas svečiavosi Klaipėdoje, o prieš tai virš jo kelis sykius pavojingai arti provokuodami praskrido rusų karo lėktuvai. Kaip ir kiti „Arleigh Burke“ klasės laivai, USS Donald Cook ginkluotas dešimtimis sparnuotųjų ir priešlaivinių raketų. Pernai Šairato oro pajėgų bazę atakavo bent du tokie „Arleigh Burke“ klasės laivai.
Rusijos ir Vakarų žiniasklaida su dideliu susidomėjimu seka JAV lėktuvnešio „USS Harry Truman“ grupės judėjimą, tačiau ši kelių laivų grupė su galinga 90 orlaivių smogiamaja jėga Norfolko uostą paliko tik trečiadienį. Net ir judėdamas didžiausiu greičiu „USS Harry Truman“ smūgiui prieš Siriją būtų pasiruošęs geriausiu atveju kitą savaitę.
Be to, galima kelti prielaidą, kad didesnei karinei kampanijai būtinas netikėtumo veiksnys jau prarastas – D. Trumpo „Twitter“ įspėjimai suteikė pakankamai laiko tiek sirams, tiek rusams pasiruošti smūgiui. Ir vis dėlto pats įspėjimo faktas bei ženklai, kad kol kas Vašingtonas ir sąjungininkės neketina atsisakyti nuo karinių smūgių Sirijos režimui, gali kelti nuostabą.
Mat be viešų D. Trumpo svarstymų apie „artėjantį raketų smūgį“, pastarąją savaitę aviacijos mėgėjai galėjo stebėti didelį sujudimą regione aplink Siriją. Ir nors Rusija viešai skelbė stebinti JAV karo laivų Viduržemio jūroje, Artimuosiuose rytuose – Katare, Bahreine, vienu mažiau pastebimų ženklų, kad artėja karinis susidūrimas galima laikyti kuro papildymo ore lėktuvų judėjimą.
Šie orlaiviai karo metu naudojami kaip skraidančios degalinės ir gali aviaciniu kuru papildyti iš toli atskridusius naikintuvus bei bombonešius. Todėl vien tai, jog aplink Siriją šiuo metu nėra sutelkta didelių pajėgų nereiškia, kad smogiamoji aviacija negali atskristi iš tolėliau. Pavyzdžiui, iš bazių Europoje arba Katare.
Be to, virš Viduržemio jūros pastaruoju metu sukiojasi ne tik JAV, bet ir NATO sąjungininkų kuro papildymo ore lėktuvai. Pavyzdžiui, savaitės pradžioje regione sukiojosi Italijos karinių oro pajėgų kuro papildymo lėktuvas, o trečiadienį – net keturi KC-10 ir KC-135, kurie lydėjo grupę naikintuvų.
Virš Turkijos trečiadienį sukiojosi NATO žvalgybinis lėktuvas E-3. O netoli Sirijos krantų jau visą savaitę pasikeisdami kone kasdien skraido JAV orlaiviai „P-8A Poseidon“. Šių iš keleivinių „Boeing 737“ perdarytų lėktuvų paskirtis – ne tik žvalgyba, bet ir kova su priešininko povandeniniais laivais.
Tai, jog Viduržemio jūroje yra mažiausiai du Rusijos „Kilo“ klasės ir vienas „Akula“ klasės povandeniniai laivai, ypač domina amerikiečių ir sąjungininkų laivynus. Šiuo metu Viduržemio jūroje yra mažiausiai vienas JAV povandeninis laivas, galintis leisti sparnuotąsias raketas. Prie jo artimiausiu metu turėtų prisijungti dar vienas ar keli Karališkojo laivyno povandeniniai laivai.
Jungtinės Karalystės premjerė Theresa May ketvirtadienį sušaukė skubų posėdį, kurio metu turėtų būti suteiktas leidimas britų pajėgoms dalyvauti galimoje operacijoje prieš Sirijos režimą. Tiesa, be savo povandeninių laivų, Jungtinė Karalystė turi ribotus pajėgumus smogti režimo taikiniams.
Kipre Karališkųjų oro pajėgų bazėje dislokuoti 8 lėktuvai „Tornado“ ir dar šeši naikintuvai „Typhoon“. Tokie naikintuvai galėtų suduoti smūgį sparnuotomis raketomis, be to, regione esant pakankamai kuro papildymo ore lėktuvų, jiems į pagalbą galėtų atskristi ir pastiprinimas. Vis dėlto dėl biudžeto karpymų rekordiškai sumenkusios Karališkosios oro pajėgos teturi vos 144 naikintuvus, iš kurių tik apie pusė parengti dalyvauti karinėse operacijose.
Vis dėlto, nepaisant ribotų sąjungininkų galimybių regione, dažnai pamirštama, kad bent jau JAV turi galimybes smogti iš didelio atstumo. Be to, smūgis gali būti suduotas ne tik jau naudotomis sparnuotomis raketomis „Tomahawk“. Nedaug kas atkreipė dėmesį, kad apie tai užsiminė pats D. Trumpas.
„Rusija žada numušti visas iki vienos Sirijoje paleistas raketas. Ką gi, Rusija, ruoškis, nes jos atskris – dailios, naujos ir „išmanios“, – rašė D. Trumpas. Ką reiškia „naujos ir išmanios“, D. Trumpas, žinoma, nepatikslino. Tad nors tai gali būti eilinė JAV prezidento savigyra, neatmetama, kad JAV gali panaudoti ir iki šiol kovos veiksmuose neišbandytą ginkluotę.
Pavyzdžiui, naujausią sparnuotąją raketą JASSM amerikiečiai kol kas naudojo tik kelis sykius prieš taikinius Libijoje. Radarams sunkiai aptinkama sparnuotoji raketa taikiniams gali smogti iš maždaug 1 tūkst. km. Šį kartą tokiais taikiniais gali tapti ne tiek pačios karinės bazės, kiek vadovavimo ir kontrolės punktai, o gal net ir pats B. Al Assadas.
Neatsitiktinai aviacijos mėgėjai pastebėjo ir dar vieną išskirtinį braižą – visą savaitę iš JAV į Europą bei Artimuosius rytus buvo stebimi keli specialios paskirties lėktuvų C-32B skrydžiai.
Šie balti, iš keleivinių „Boeing 757“ perdaryti orlaiviai priklauso JAV Specialiosioms pajėgoms ir skirti gabenti didelį skaičių keleivių. JAV šiuo metu Sirijoje jau yra dislokavusios specialiųjų operacijų pajėgas, kurios remia vietos kurdų kovotojus. Tai, jog į regioną amerikiečiai galėjo permesti papildomus specialiųjų pajėgų dalinius, gali reikšti kelis dalykus.
Tokiu būdu gali būti stiprinama parama kurdams, o taip pat gali būti skirtos kitos slaptos užduotys specialiųjų pajėgų kariams. Pastarieji gali ne tik rengti kinetines operacijas, bet ir pažymėti ypač svarbius taikinius, į kuriuos nukryptų išmanios bombos bei raketos.
Dėl viešo pritarimo sovietų nusikaltimams ir jų neigimo teisiamas bendrovės „Mūsų gairės“ leidyklos „Politika“ vadovas Povilas Masilionis sako, kad jam pareikšti kaltinimai prieštarauja Konstitucijai.
Leidėjas sako išleisdamas rusų žurnalistės Galinos Sapožnikovos knygą tiesiog norėjęs tik pateikti kitą nuomonę ir tikino pats iš tikrųjų nesutinkantis su G. Sapožnikovos teiginiais.
„Aš leidau išsakyti nuomonę“,– sakė P. Masilionis.
Vilniaus miesto apylinkės teismas ketvirtadienį pradėjo nagrinėti 78 metų P. Masilionio baudžiamąją bylą.
Jo vadovaujamos bendrovės „Mūsų gairės“ leidykla „Politika“ išleido knygą „Išdavystės kaina“, G. Sapožnikovos knygos „Kas ką išdavė“ vertimą.
P. Masilionis teisme pripažino, kad 1980-1988 metais dirbo Lietuvos komunistų partijos Centro komitete propagandos ir agitacijos skyriuje instruktorium.
Pasak prokuratūros, šiame leidinyje tendencingai iškraipomi istoriniai faktai apie 1991 metais vykusias beginklių žmonių žudynes prie Vilniaus televizijos bokšto, Medininkų pasienio poste iššaudytus Lietuvos pareigūnus ir kitus 1990–1991 metų įvykius Lietuvoje.
Jis pareiškė, kad duos parodymus, tačiau atsisako advokato paslaugų.
„Kol kas advokato nesamdau protestuodamas. Aš buvau Sausio 13-osios, Medininkų bylose, daugelyje bylų buvau, advokatas ten nieko nereiškia, kiti proceso dalyviai šiose bylose kalba politinėmis sąvokomis“, – teigė P. Masilionis.
P. Masilionis pats finansavo knygos leidimą, jam tai kainavo apie 2 tūkst. eurų.
Per ikiteisminį tyrimą nustatyta, kad P. Masilionis savo iniciatyva G. Sapožnikovos knygą išvertė į lietuvių kalbą bei parašė lietuviškam leidiniui „Leidėjo žodį“, savo lėšomis sumokėjo spaustuvei už jos spausdinimą.
Prokuratūros duomenimis, jis taip pat bandė platinti šią knygą per knygynus, tačiau pastarieji atsisakė ja prekiauti.
„Knygynai atsisakė platinti. Knygynai sakė, kad mums tikrina, ir išima, jei kas. Isteriškas politinis elitas baimės atmosferą didina“, – piktinosi P. Masilionis.
G. Sapožnikova dėl savo veiklos Lietuvoje paskelbta nepageidaujamu asmeniu ir į Lietuvą neįleidžiama.
Į jos bylos posėdį buvo atvykęs vilnietis Jurijus Subotinas, jis anksčiau buvo teistas taip pat už viešą pritarimą sovietų nusikaltimams, tačiau vėliau buvo išteisintas.
P. Masilionio byla toliau bus nagrinėjama gegužės 10 dieną, bus kviečiami liudytojai.
JAV įspėja apie smūgį Sirijai, o Kremlius grasina smogti atgal. Į tai Donaldas Trumpas atsako dar atviresniu grasinimu Maskvai ir pabrėžia, kad blogesnių santykių su Rusija nėra buvę net Šaltojo karo laikais. Netylant įspėjimams, kad viskas gali baigtis kariniu susidūrimu tarp dviejų branduolinių valstybių, ekspertai įtaria, kad gali vykti slaptas ir pavojingas derybinis žaidimas.
Įtampa tarp JAV ir Rusijos paaštrėjo po to, kai buvo pranešta apie cheminio ginklo panaudojimą Sirijoje, pareikalavusį mažiausiai 70 žmonių gyvybių. JAV atvirai apkaltino Rusijos remiamą Basharo Al Assado režimą ir leido suprasti, kad šis bus nubaustas.
Tai ne pirmas kartas, kai JAV grasina Sirijos režimui už cheminio ginklo panaudojimą – 2013 metais tuometinis JAV prezidentas Barackas Obama įspėjo apie „raudonąsias linijas“, kurias peržengęs Sirijos režimas turėjo sulaukti karinių smūgių.
Nesulaukė, o tai, ekspertų teigimu, smarkiai kirto JAV įvaizdžiui. Pernai dabartinis JAV vadovas Donaldas Trumpas net nenubrėžęs „raudonų linijų“ įsakė suduoti smūgį režimui – dešimtys sparnuotųjų raketų „Tomahawk“ smigo į vieną režimo pajėgų bazių.
Tad po naujausios cheminio ginklo atakos visą šią savaitę kaitusi įtampa, regis, pasiekė aukščiausią tašką: laukiant beveik neišvengiamo smūgio Sirijos režimui, aviacijos mėgėjai stebėjo neįprastai suintensyvėjusį JAV karo aviacijos judėjimą regione, o danguje virš Sirijos praktiškai nutrūko keleivių gabenimas lėktuvais.
Rusija pastarosiomis dienomis nesyk oficialiai įspėjo amerikiečius, kad netoleruos smūgio prieš Kremliaus remiamas pajėgas, o numuštos gali būti ne tik JAV raketos, bet ir lėktuvai.
Pasirodė informacija, kad taikytis rusai esą gali ir į amerikiečių karo laivus – Sirijoje dislokuoti rusų bombonešiai Su-34 pastebėti apginkluoti priešlaivinėmis raketomis. Jokia Kremliaus neremiama teroristinė grupuotė regione net neturi savo jūrų pajėgų.
Vis dėlto D. Trumpo administracija bent jau viešai nerodo jokių signalų, kad ketintų nusileisti. Priešingai, šią savaitę į Baltuosius rūmus skubiai JAV karinių pajėgų vadus sukvietęs D. Trumpas demonstratyviai stiprino karinę retoriką. Iš pradžių savo „Twitter“ paskyroje jis pažadėjo, kad Rusijos remiamas B. Al Assado režimas atsakys už cheminio ginklo ataką.
Tai buvo retas atvejis, kai prorusiškumu kaltintas ir dėl pernelyg palankaus požiūrio į Vladimirą Putiną įtarinėtas D. Trumpas viešai apkaltino jo valdomą Rusiją ir asmeniškai patį V. Putiną dėl prisidėjimo prie B. Al Assado vykdomų nusikaltimų.
Įtampą dar labiau sustiprinto dvi iš eilės D. Trumpo žinutės trečiadienį. Sureagavęs į Rusijos įspėjimus D. Trumpas atrodė nusiteikęs itin karingai.
„Rusija žada numušti visas iki vienos Sirijoje paleistas raketas. Ką gi, Rusija, ruoškis, nes jos atskris – dailios, naujos ir „išmanios“. Neturėtumėte būti partneriais su tuo Dujomis žudančiu gyvuliu, kuris žudo nekaltus žmones ir tuo mėgaujasi“, – rašoma D. Trumpo „Twitter“ žinutėje. Bet jau kitoje žinutėje jis pasiuntė kiek kitokią žinią.
„Mūsų santykiai su Rusija šiuo metu blogiausi, kokie tik yra buvę – net ir įskaitant Šaltąjį karą. Tam nėra jokio pagrindo. Rusijai reikia mūsų pagalbos sprendžiant ekonomines problemas, tai būtų labai lengva, tik reikia, kad visos valstybės dirbtų išvien. Stabdykime tas ginklavimosi varžybas?“ – rašė D. Trumpas.
Toks prieštaringas tonas neturėtų stebinti. Bet ne tik todėl, kad prie „neprognozuojamo“ JAV prezidento būdo, kaip jį apibūdino Lietuvos vadovė Dalia Grybauskaitė, pasaulis per pastaruosius pusantrų metų jau galėjo įprasti. Iš pradžių NATO valstybes dėl nepakankamo gynybos finansavimo aršiai kritikavęs D. Trumpas vėliau jau gyrėsi, kad tai jo pastangų dėka Aljanso narės ėmė didinti karines išlaidas. Tiesa, didinimo procesas prasidėjo dar gerokai prieš D. Trumpo išrinkimą – po Rusijos invazijos į Ukrainą 2014 metais.
Vieną akimirką emocingas, kritiškas, karingas, o kitą – draugystės ranką tiesiantis D. Trumpas nėra vien JAV prezidento kėdėje, daugelio manymu, netikėtai atsidūrusio žmogaus paveikslas. Dar prieš dvejus metus tuomet tik prezidentu išrinktas D. Trumpas glumino pasaulį savo pareiškimais apie Rusiją, patį V. Putiną ir jau minėtas ginklavimosi varžybas.
Tokiu sau būdingu stiliumi „Twitter“ pareiškė D. Trumpas, kurį tuomet kaltino dėl palankaus požiūrio į Rusiją. Kremliaus propagandos ruporai dar nebuvo atsigavę nuo džiaugsmo priepuolio dėl D. Trumpo išrinkimo, kai buvo šokiruoti JAV prezidento pareiškimų, jog Amerika privalo smarkiai padidinti savo branduolinius pajėgumus, kol „pasaulis ateis į protą“.
Žurnalistei Mikai Brzezinski pasidomėjus, ar išrinktasis prezidentas neketina pradėti naujų ginklavimosi varžybų, D. Trumpas atsakė: „tebūnie ginklavimosi varžybos. Mes juos pranoksime visur, tiek kiekybine, tiek kokybine prasmėmis“.
Ir nors tuomet jis aiškiai neįvardijo, kas tie „jie, kuriuos JAV aplenks“, jau šiemet pristatytoje JAV nacionalinio saugumo strategijoje bei branduolinių ginklų peržiūros dokumente raštu įtvirtintas D. Trumpo siekis stiprinti JAV branduolinius pajėgumus.
Be to, D. Trumpo kalbos apie naujas ginklavimosi varžybas nuskambėjo išrinktajam prezidentui sulaukus laiško nuo V. Putino. Laiške Kremliaus šeimininkas vylėsi, jog Rusija ir JAV atkurs bendradarbiavimą tarptautinėje erdvėje.
Pats V. Putinas dar kovo mėnesį prieš pat rinkimus atsakė pasaulį ir ypač JAV įbauginti turėjusia tirada. Jos metu pristatyti animaciniai filmukai, kuriuose V. Putinas gyrėsi „analogų pasaulyje neturinčia ginkluote“, tarp jų – naujausiomis balistinėmis, sparnuotomis raketomis, kurios gali suduoti triuškinantį smūgį JAV. Ir nors JAV karinė vadovybė ne vienerius metus įspėja apie sparčią Rusijos pajėgų modernizaciją bei kuriamas ginkluotės sistemas, kurios gali kelti grėsmę amerikiečiams tam tikrose srityse, JAV iki šiol įsitikinusios savo kariniu pranašumu.
Bet to D. Trumpui, regis, negana. Ir pats ginklavimasis savaime nėra pagrindinis tikslas. Šaltojo karo laikus primenančios atviros kalbos apie branduolinių pajėgumų stiprinimą ne šiaip žymi akivaizdų atsitraukimą nuo prezidento B. Obamos ir pastarųjų kelių dešimtmečių JAV politikos mažinti branduolinius arsenalus.
Maskvoje turėtų būti puikiai prisimenama, ką reiškia ginklavimosi varžybos su Amerika – paskutinį kartą, kai tai bandė padaryti nostalgiškai V. Putino prisimenama Sovietų sąjunga, šios ekonomika ėmė smarkiai atsilikti, kol galiausiai neištvėrė JAV kokybinio bei kiekybinio pranašumo ir subyrėjo.
Ir nors daugelis D. Trumpo kritikų pabrėžia, kad abipusės išrinktojo JAV prezidento ir V. Putino liaupsės kelia nerimą dėl Amerikos bei Rusijos suartėjimo, o gal net Vašingtono sąjungininkų išdavystės, liko beveik nepastebėtas kitas D. Trumpo pareiškimas.
„Tikiuosi, kad abi pusės išpildys lūkesčius ir mums nereikės rinktis alternatyvaus kelio“, – kone atvirai Rusijai pagrasino D. Trumpas. Jis iki šiol dažnai viešai kartoja, kad „sutarti su Rusija būtų puiku“. Pavyzdžiui, prieš savaitę vykusio susitikimo su Baltijos šalių vadovais metu, D. Trumpas viešai žongliravo galimybėmis.
„Gal ir sutarsime su Rusija, o gal ir ne, pažiūrėsime“, – lyg katė su pele žaisdamas žurnalistams šyptelėjo D. Trumpas. Iš pradžių vieša V. Putino reakcija į tokius D. Trumpo pareiškimus apie naujas ginklavimosi varžybas buvo lakoniška ir pabrėžtinai atsaini.
Tačiau po tokio V. Putino atsako Amerikoje buvo prisimintas senas D. Trumpo interviu, kuriame itin gerai atskleidžiamas būsimojo JAV prezidento požiūris į pasaulio reikalus. Šaltojo karo įkarščio metu, 1987-siais darytame interviu Ronui Rosenbaumui D. Trumpas iš pradžių taip pat nustebino pareiškimu, kad JAV derėtų suvienyti pajėgas su tuometine Sovietų sąjunga.
„Daugelis tų nebranduolinių valstybių vienaip ar kitaip priklausomos nuo JAV ir Sovietų sąjungos. Šios dvi šalys dominuoja likusiose“, – pareiškė D. Trumpas ir kaip pavyzdį pasirinko Pakistaną, kuris tuo metu dar neturėjo branduolinių ginklų.
Anot D. Trumpo, JAV kartu su Sovietų sąjunga galėjo užkirsti kelią Pakistanui, kuris siekė pasigaminti branduolinius ginklus, tiesiog grasinimo būdu. Paklaustas ar jo manymu Pakistanas būtų paklusęs, D. Trumpas pasakė galbūt pranašiškus savo būsimosios kadencijos žodžius.
„Mes jiems turėtumėme kažką pasiūlyti. Aš sakau, kad derybas pradedi, kaip galėdamas švelniau. O tada spaudi, kaip galėdamas labiau, kol galiausiai pasieki savo tikslą. Pradedi sakydamas „atsikratome tų ginklų“. Jei tai neveikia – kerpi jiems finansinę pagalbą. Vėliau kerpi dar daugiau. Darai viską, kas būtina, kad tie žmonės patirtų riaušių galią gatvėse“, – sakė D. Trumpas.
Tariamas D. Trumpo siekis pasidalinti pasaulį su V. Putinu ir leisti JAV bei Rusijai dominuoti gali atrodyti gąsdinantis. Kita vertus, bauginanti gali būti ir pati neprognozuojamo D. Trumpo taktika, kurią dabar JAV prezidentas naudoja prieš dar neseniai su „pergale prezidento rinkimuose“ sveikintą V. Putiną.
„Tai tokia atvirų durų taktika, kai lyg ir bando užtrenkti duris, o kartu ir palieka galimybę. Žinoma, tarptautiniuose santykiuose reikėtų daugiau kalbėtis, o D. Trumpas dabar daugiau baugina. Tokia derybinė taktika egzistuoja, ir ji gali suveikti, siekiant trumpalaikių tikslų, ypač jei yra slapti tikslai“, – DELFI sakė patyręs derybininkas, lektorius, „DerybosLT“ įkūrėjas Darius Rupšlaukis.
Jo teigimu, tokia bauginimų taktika ilgalaikiams santykiams nėra naudinga ar veiksminga, ypač todėl, kad tokia didelė šalis kaip Rusija nejaučia didelio baimės veiksnio ir negali būti įbauginama, kaip mažos šalys.
„Kai naudoji spaudimą, sunku prognozuoti kitos pusės veiksmus, nes emocijos spaudžia abi puses. Nežinai, ar tai blefas, ar ne. Įsivaizduokite situaciją: kalnuose vienas prieš kitą siauru keliu atvažiuoja du dinamito prikrauti sunkvežimiai. Kažkuris turi pasitraukti, bet vienas išmeta vairą. Ką kitam daryti? Priimti blefą ir važiuoti toliau ar trauktis? Kartais abi pusės rizikuoja viskuo. Tikėkimės, kad šį sykį to nebus“, – vylėsi derybų specialistas.
Kita vertus D. Rupšlaukis pripažino, kad V. Putino Rusija yra netradicinis derybinis žaidėjas: dažnai pati elgiasi agresyviai, tai naudoja puolamąją taktiką, tai rodo draugystę, atlapaširdiškumą.
„Jei gilintis į senas tradicijas, tai yra toks dalykas, kaip rusiškos Užgavėnės: padaužom snukius, o tada sėdam prie stalo. Iš esmės pats Trumpas yra tokio paties pozicinio spaudimo šalininkas, ir jam tokia taktika natūralus dalykas. Kita vertus, agresija dažniau iššaukia agresiją. Bandymas iššaukti priešininko baimę gali būti bloga mintis, nes gali nežinoti, kaip jis elgsis, jis gali būti neprognozuojamas, todėl svarbiausia neperžengti ribų provokuojant“, – pabrėžė derybininkas.
Jo manymu tartis galima su visais, net su tokiu neprognozuojamu žaidėju, kaip Rusija. Juo labiau, kad, anot pašnekovo, „amžinų susitarimų nebūna“. Kita vertus, pašnekovas pripažino, jog derybose su Rusija svarbu nekartoti ir klaidų.
Primintas, jog B. Obamos nubrėžtos „raudonosios linijos“ nesutvirtino JAV, kaip žodžio besilaikančios supergalios, įvaizdžio, o Turkijos įspėjimas sieną pažeidinėjantiems rusų lėktuvams 2015 m. ir vieno jų numušimas kaip tik tapo gera santykių su Rusija pamoka, D. Rupšlaukis priminė, kad dabar ir D. Trumpui gali nebūti atsitraukimo kelių.
„Jei kortas atskleidęs ir smogti pažadėjęs Trumpas nieko nepadarys, jei tai tebus blefas, tai bus klaida. Čia ne pokeris“, – teigė ekspertas. Kita vertus, jis sutiko, kad galiausiai visas D. Trumpo spaudimas gali būti tiesiog derybinė taktika, kaip dūmų uždanga maskuojanti tikruosius tikslus.
Pavyzdžiui, vieni apžvalgininkai tikina, kad šiuo atveju iš dviejų pasipuikuoti savo pasiekimais mėgstančių lyderių – D. Trumpo ir V. Putino laimėti gali tik vienas. Tas, kuris nusileis – ar sublefavęs D. Trumpas, ar JAV karinės galios pabūgęs ir B. Al Assadą apleidęs V. Putinas, tas patirs didelį moralinį pralaimėjimą. O to nė vienas negalėtų pakelti. Todėl, anot D. Rupšlaukio, galimas kitas kelias, tenkinantis abi puses.
„Kai kuriais atvejais didelės kompanijos versle viešai gali deklaruoti nepasitenkinimą, svaidytis grasinimais, bet realiai vyksta slaptos derybos. Tokie garsūs pasakymai gali būti signalas kitoms šalims, o iš tikrųjų tikrosios derybos vyksta kitaip, tai vienas variantų. Ir Lietuvoje buvo atvejų, kai viešai pykstasi, konfliktuoja, o privačiai suėdę prie stalo kilnoja bokalus“, – sakė D. Rupšlaukis.
Antradienį Baltuosiuose rūmuose Lietuvos ir kitų Baltijos šalių prezidentus priėmęs Donaldas Trumpas išsisuko nuo tiesaus atsakymo į klausimą, kuo laiko Vladimirą Putiną – draugu ar priešu. Vietoje JAV prezidento aštrią poziciją apie Rusiją vėliau išsakė jo patarėjas H. R. McMasteris.
D. Trumpui šnekant apie viską iš eilės – nuo pasienio su Meksika, operacijos Sirijoje, bendrovės „Amazon“ reikalų iki pagarbos Baltijos šalims, H. R. McMasteris labiau įsitempė tik JAV prezidentui prabilus apie Rusiją ir V. Putiną.
„Idealiu atveju norime sutarti su Rusija. Gal sutarsime, o gal ir ne. Galimai ne. Sužinosime, aš jus informuosiu, bus laikas ir aš jus informuosiu labai greitai“, – pietų metu pareiškė D. Trumpas.
Vėliau, spaudos konferencijos metu Estijos žurnalistei paklausus JAV prezidento, kaip jis traktuos Rusijos Prezidentą V. Putiną, ar kaip priešą, ar kaip asmenį, su kuriuo galima užmegzti dialogą, Baltųjų rūmų vadovas neatmetė galimybės, kad su V. Putinu įmanoma bendradarbiauti.
„Tikiuosi, kad pavyks užmegzti dialogą, o jei ne – pirmi apie tai sužinosite“, – vėl kalbėjo D. Trumpas. Tokie dviprasmiški signalai iš D. Trumpo lūpų sklinda jau ne pirmą kartą.
Ir nors prezidentė Dalia Grybauskaitė teigiamai įvertino „nenuspėjamą JAV prezidento taktiką“, būtent D. Trumpo patarėjas nacionalinio saugumo klausimais H. R. McMasteris, regis, nebuvo ir tokio neprognozuojamumo šalininkas.
Vašingtone neslepiama, kad H. R. McMasterio atleidimas tebuvo laiko klausimas, mat jis pastaruoju metu nesutarė su D. Trumpu.
Pavyzdžiui Rusiją kišimusi į JAV prezidento rinkimus atvirai apkaltinęs H. R. McMasteris sulaukė viešos D. Trumpo kritikos. Jau kitą savaitę jis paliks savo pareigas, kurias perleis dar aštresne pozicija garsėjančiam patyrusiam JAV diplomatijos veteranui Johnui Boltonui.
Tiesa, ir pats H. R. McMasteris nesyk įrodė, kad jis yra vertinamas ne tik kaip patyręs karininkas bei intelektualas, bet ir turintis aiškią, nedviprasmišką poziciją dėl Rusijos.
Jau po prezidentų apsilankymo Baltuosiuose rūmuose, H. R. McMasteris kartu su jais buvo pakviestas kaip vienas pagrindinių kalbėtojų „Atlantic Council“ renginyje. Čia jis aiškiau nei prezidentas išsakė itin griežtą poziciją dėl Rusijos ir prieš ją taikomų priemonių. Savo paskutinėje ir itin ugningoje kalboje buvęs JAV generolas buvo ypač atviras.
„Pernelyg ilgai kai kurios šalys žiūrėjo į kitą pusę, šių grėsmių akivaizdoje. Rusija gėdingai neigia šiuos veiksmus. O mes nesugebėjome jos priversti sumokėti pakankamą kainą“, – pripažino H. R. McMasteris.
„Kremliaus pasitikėjimas auga, o jo agentai nuosekliai vykdo kampanijas, kuriomis siekiama sugriauti mūsų pasitikėjimą vieni kitais. Praėjusį mėnesį Rusija panaudojo karinės paskirties nervus paralyžiuojančias dujas, siekdama nužudyti arba sukelti pavojų 130 žmonių gyvybėms, tarp jų ir vaikų.
Ši ataka buvo pirmasis atvejis po Antrojo pasaulinio karo, kai Europoje panaudotos nervus paralyžiuojančios dujos. Tai buvo ataka prieš Jungtinės Karalystės suverenumą. Bet koks cheminio ginklo panaudojimas valstybių lygiu yra aiškus Cheminių ginklų konvencijos pažeidimas“, – Rusiją kaltino H. R. McMasteris.
Jis taip pat priminė, kad Rusija prieš daugelį šalių vykdo kibernetines atakas, taip pat prieš JAV energetinio sektoriaus infrastruktūrą. Be to, būtent Rusija, anot JAV prezidento patarėjo nacionalinio saugumo klausimais, pastaraisiais metais Baltijos jūros ir Šiaurės regionuose nesaugiai perima JAV ir sąjungininkų orlaivius bei laivus, keldama grėsmę civiliniam transportui.
„Estija, Latvija ir Lietuva buvo tapusios Rusijos hibridinio karo taikiniais. Rusija naudoja sudėtingas, tačiau karinio atsako neiššaukiančias strategijas, tyčia sukurtas siekiant savų tikslų.
Tarp taktinių priemonių galima įvardyti įsiskverbimą į socialinę žiniasklaidą, propagandos skleidimą, informacijos pavertimą ginklais ir kitas naikinimo ar šnipinėjimo formas“, – teigė H. R. McMasteris. Tiesa, jis pabrėžė, kad net jei Vakarams trūksta ryžtingo atsako, Rusijai esą vis tiek nepavyks pasiekti savų tikslų.
„Ponas Putinas gali manyti, kad naudodamas šią naują karo priemonę, jis laimi. Jis gali manyti, kad šie agresyvūs veiksmai Salisburyje ir kibernetinėje erdvėje, danguje ir jūrose gali pakirsti mūsų pasitikėjimą, mūsų institucijas ir mūsų vertybes. Galbūt jis mano, kad mūsų laisvos šalys yra silpnos ir nesipriešins jo provokacijoms. Jis klysta“, – pabrėžė H. R. McMasteris. Jo teigimu, Rusijos agresija tik sutvirtino Vakarų ryžtą ir pasitikėjimą savo jėgomis.
„Mes galime padėti ponui Putinui suprasti jo didelę klaidą. Galime parodyti jam Normandijos paplūdimius, kur iki šiol likę krateriai ir kulkų žymės demonstruoja Vakarų valią aukotis ir saugoti mūsų laisvę.
Galime jį atvesti į mūsų koncertų sales ir teatrus, kur mūsų žmonių muzika ir menas rodo mūsų laisvę kurti ir svajoti. Galime atvesti jį į mūsų universitetus, kur laisvas apsikeitimas idėjomis rodo mūsų laisvę mokytis, kalbėti ir siekti aukščiausių tikslų.
Galime atvesti jį čia prie valstybinių pastatų Vašingtone, kur akmenyje iškalti žodžiai rodo, kad esame laisvi garbinti, lygūs prieš įstatymą ir priešinamės visoms tironijos formoms“, – ugningai šnekėjo H. R. McMasteris.
Kaip ir pats D. Trumpas, Baltijos šalis H. R. McMasteris pristatė, kaip pavyzdį, kuris, nepaisant Antrojo pasaulinio karo žiaurumų, sovietinės okupacijos rodo, kad šios šalys „yra kūrybiškiausios ir inovatyviausios šalys Žemėje“.
Tiesa, plojimų savo kalbos metu nesyk sulaukęs H. R. McMasteris pripažino, kad D. Trumpas jau ėmėsi veiksmų, reaguodamas į agresyvius Rusijos veiksmus. Kaip pavyzdį jis pateikė 60 Rusijos „diplomatų“ išsiuntimą iš JAV – tokį sprendimą D. Trumpas esą priėmė nedvejodamas, o tai esą buvo laisvojo pasaulio reakcija į Rusijos įvykdytą nusikaltimą Jungtinėje Karalystėje.
„Trumpo administracija taip pat tęsia sankcijų politiką prieš Rusijos veikėjus, kurie taikosi į kibernetinę infrastruktūrą ar kitaip kišasi į JAV ar sąjungininkų suverenumą. Be to, JAV padidino Europos atgrasymo iniciatyvos biudžetą, skirtą finansuoti JAV ir sąjungininkų pajėgas Europoje, atgrasyti Rusijos agresiją ir užkirsti kelią konfliktui“, – JAV teigė prezidento patarėjas.
Antrąja sritimi generolas įvardijo pokyčius kibernetinėje infrastruktūroje, siekiant atsispirti šnipinėjimui. Trečia sritis, anot H. R. McMasterio yra naštos dalijimasis, kalbant apie išlaidas gynybai.
„Kaip ir Baltijos šalys mes leidžiame daugiau, nei 2 proc. BVP gynybai, bet tai daro ne visos NATO valstybės. Bendri įsipareigojimai reiškia, kad prisidėti turime visi“, – pakartojo H. R. McMasteris, pabrėžęs, kad svarbiausiu veiksniu jis laiko „strateginį pasitikėjimą ir valią ginti vertybes“.
„Laisvų visuomenių pergalė nėra išpranašauta. Nėra nieko neišvengiamo, kalbant apie žmonijos istoriją. Nėra jokios istorijos arkos ar taip vadinamos istorijos pabaigos. Šiandien mūsų laisvų ir atvirų visuomenių išgyvenimas priklauso nuo pasitikėjimo mūsų vertybėmis, mūsų palikimu ir valia ginti laisvę“, – filosofiškai savo kalbą baigė JAV generolas.
Jau antrąją Velykų dieną Lietuvoje turėtų nelikti trijų Rusijos piliečių – po diplomatine priedanga dirbusių žvalgybininkų, kurie, kaip aiškėja, neteisėtais būdais rinko informaciją ir verbavo asmenis Lietuvoje. Kartu su būriu ES šalių ir JAV griežtą sprendimą priėmusi Lietuva įspėjo, kad tai – dar ne viskas.
Pirmadienį Lietuvos Užsienio reikalų ministerijos paviešintas sprendimas nepageidaujamais paskelbti tris Rusijos piliečius, kurių „veikla nesuderinama su diplomato statusu“ nebuvo ypač netikėtas, turint omeny, kad apie rusų diplomatų išsiuntimą Lietuva užsiminė dar praėjusią savaitę.
Vienu metu notas dėl diplomatų išsiuntimo gavo 14-oje ES šalių ir JAV esančios Rusijos ambasados. Vokietija, Prancūzija, Kanada ir Lenkija išsiunčia po keturis Rusijos diplomatus, Čekija – tris, Latvija ir Estija – po vieną, Danija, Italija, Ispanija ir Nyderlandai – po du, Ukraina – net 13.
JAV nepageidaujamais paskelbė net 60 rusų diplomatų. 48 iš jų – ambasados Vašingtone darbuotojai, dar 12 dirba Rusijos atstovybėje Jungtinėse Tautose. Be to, uždaromas Rusijos konsulatas Sietlo mieste.
Lietuva trims rusų diplomatams šalį nurodė palikti per savaitę, tad kitą pirmadienį šių asmenų šalyje jau neturėtų likti. Tiesa, iki šiol nebuvo daug žinoma, kas yra šie asmenys, ką jie veikė Lietuvoje ir kodėl būtent jie paskelbti nepageidaujamais. Be to, tokiais pat nepageidaujamais Lietuvoje galės pasijusti ir dešimtys kitų Rusijos piliečių, kurie apie tai kol kas dar, galbūt, nė nenutuokia.
„Mes ir, beje, ne tik vieninteliai, gavome informaciją iš britų. Tai buvo konfidenciali informacija, mūsų specialiosios tarnybos bendradarbiauja su Jungtinės Karalystės žvalgyba (Slaptąja žvalgybos tarnyba, populiariai vadinama MI6) ir tai yra natūrali praktika.
Jis tikino, kad jei identifikuojami tam tikri asmenys, jie pirmiausiai yra stebimi, renkami įrodymai. Jei įrodymų trūksta, informacija renkama toliau. O kontržvalgybos pareigūnai vertina rizikos veiksnius.
„Čia jau specialiosios tarnybos galėtų pakomentuoti plačiau“, – teigė L. Linkevičius, kuris pažymėjo, kad net ir nustačius, jog tam tikros šalies diplomatai užsiima žvalgybine veikla, ne visada priimami sprendimai juos paskelbti nepageidaujamais.
„Nebūtina iš karto išsiųsti, galima stebėti. Bet jei jų buvimas tampa didesne žala, nei stebėjimas, tai priimami atitinkami sprendimai – išsiunčiami tie, dėl kurių neturime abejonių“, – sakė L. Linkevičius.
Jis pripažino, kad dėl minėtųjų trijų Rusijos ambasados darbuotojų abejonių nebuvo.
„Jie neteisėtais būdais rinko informaciją, stengėsi verbuoti mūsų pareigūnus, – sakė L. Linkevičius. Tiesa, paklaustas ar Rusijos žvalgybininkai verbavo ir Lietuvos politikus, ministras nebuvo linkęs leistis į detales, – visokių buvo asmenų, nedetalizuosiu, kas yra žvalgybinė veikla“.
„Galima kelti klausimą, kodėl išsiunčiame dabar, ne prieš mėnesį ar dvi savaites? Buvo motyvų, nes tai yra atsako į Solsberio atvejį dalis. Bet jei šio atvejo ir nebūtų buvę, mūsų atveju surinkta informacija nekelia abejonių, manau spręstume pagal situaciją – ar jie daro daugiau žalos, ar ne, bet anksčiau ar vėliau jie būtų buvę išsiųsti“, – pabrėžė L. Linkevičius. Jis negalėjo patvirtinti ar Rusijos ambasadoje dirba daugiau tokią pat grėsmę keliančių Rusijos žvalgybininkų.
Pavyzdžiui, išsiuntus jau pažįstamus ir stebėtus „diplomatus“, prieš kuriuos surinkta papildomai įrodymų, Maskva beveik neabejotinai paskirs naujus žmones, kurie ar kurių veikla, darbo metodai gali būti nežinomi. Be to, pats L. Linkevičius pripažino, kad žadėtas Kremliaus atsakas skaudesnis gali būti ir pačiai Lietuvai. Tiesa, ne dėl žvalgybinių nuostolių.
„Mes neturime žvalgybos pareigūnų, dirbančių po diplomatine priedanga. Tačiau Lietuva nukentės, nes ambasadose dirbančių asmenų skaičiai, aišku, skiriasi“, – sakė L. Linkevičius.
URM duomenimis, Lietuvos ambasadoje Maskvoje dirba 15 diplomatinio personalo narių, Lietuvos generaliniame konsulate Sankt Peterburge – 5, Lietuvos generaliniame konsulate Kaliningrade – 9 ir LT konsulate Sovetske – 2. Tad net kelių jų išsiuntimas apsunkins Lietuvos diplomatų darbą.
„Mūsų ir taip kuklūs dvišaliai santykiai bus dar labiau komplikuoti, kadangi turėsime mažiau pajėgumų, o iš mūsų pusės tai dar labiau pajusime“, – neslėpė L. Linkevičius.
Santykių gerinimui - dar ne laikas
Jis taip pat atmetė Lietuvoje vis pasirodančias kalbas, kad Lietuvai esą reikėtų kaip tik gerinti santykius su Rusija.
„Lietuvoje bandoma pasakyti, kad reikia gerinti santykius su Rusija. Bet mūsų pozicija nuosekli ir nuolat pabrėžiame, kad tai ne mes aneksavome Krymą, ne mes okupavome 20 proc. Gruzijos teritorijos, ne mes kišomės į kitų šalių rinkimus, tad ne mes čia turime kažką gerinti.
Čia turėtų pasikeisti tos šalies požiūris, nes ne mes norime tokiu „jūs mūsų nesiklausėte, o dabar klausykitės“ tonu kalbėti, žvanginti ginklais. Mums tokio dialogo nereikia, vargu ar jis kam nors iš viso reikalingas. Ir ne mes kalti dėl tokių santykių“, – pabrėžė L. Linkevičius.
Jis taip pat atmetė kritiką, kad net aukščiausių Lietuvos pareigūnų, kalbančių Užsienio politikos klausimais, pozicija, kartais atrodo ne visada suderinta ar nuosekli.
„Jei kyla nesusipratimai, mes paaiškiname, nes bendra laikysena yra paprasta: norime konstruktyvių santykių, kaip bet kuri kaimyninė šalis to norėtų. Bet iš karto paminime, kad santykių negadiname ir nenorime to daryti, o pablogėjimas – ne mūsų kaltė.
Kita vertus, jei santykių su Rusija pagerėjimas suprantamas taip, kad Lietuva užmerks akis prieš visa tai, ką daro ta valstybė ir nereaguos, tai tokio pagerėjimo nenorime“, – sakė ministras.
Tiesa, jis pripažino, kad dėl diplomatinio šaltuko tarp Vakarų ir Kremliaus, nukentės ir pati Rusija. Mat didesnis krūvis diplomatams gali sukelti nepatogumų keliaujantiems rusams. Pavyzdžiui, prieš žinią, kad Lietuva išsiunčia tris Rusijos šnipus, nublanko informacija, kad Lietuva taikys sankcijas dar kelioms dešimtims Rusijos piliečių.
Užsienio reikalų ministerijos siūlymu, dar nepaviešintame Rusijos piliečių juodajame sąraše atsidūrė 21 asmuo, įtrauktas į vadinamąjį Magnickio sąrašą. Lietuva 49 asmenų vadinamąjį Magnickio sąrašą paskelbė sausio mėnesį. Į jį įtraukti Rusijos piliečiai, kuriems dėl žmogaus teisių pažeidimų ir pinigų plovimo uždrausta atvykti į Lietuvą.
Be to, siūloma dar 23 asmenims uždrausti atvykti į Lietuvą dėl grėsmių nacionaliniam saugumui. Kol kas minėtų asmenų pavardės nėra viešinamos. DELFI šaltinių duomenimis, sąraše bus ne tik oficialūs pareigūnai, bet ir rusų oligarchai, o gal net ir informacinio karo dalyviai – Kremliaus kontroliuojamos žiniasklaidos atstovai, kurie jau ne vienerius metus lankosi Lietuvoje ir rengia tendencingus, propagandinio pobūdžio reportažus.
Anot prezidentūros, apie įtraukimą į juodąjį sąrašą minėtieji Rusijos piliečiai kol kas dar gali nežinoti ir sužinotų tik tuo atveju, jei bandytų kirsti Lietuvos sieną.
Be to, paradoksalu, kad būtent dėl Kremliaus veiksmų problemų visame pasaulyje gali kilti ne tik „už atitinkamus nuopelnus“ į juoduosius sąrašus įtrauktiems Rusijos režimo rėmėjams, bet ir nieko dėtiems Rusijos piliečiams.
Pavyzdžiui, amerikiečiai neslėpė, kad Rusijos paskelbtos atsakomosios priemonės – 60 JAV diplomatų išsiuntimas, konsulato uždarymas Sankt Peterburge pirmiausiai atsilieps patiems rusams, siekiantiems gauti JAV vizas.
Daugelio Rusijos oligarchų ir net aukštų pareigūnų, pavyzdžiui Užsienio reikalų ministro Sergejaus Lavrovo atžalos arba gyvena, arba nuolat važinėja į JAV. Trikdžiai ir delsimai JAV konsulatuose prie kelionių į Floridą ar Niujorką įpratusiems rusams gali būti nemalonia staigmena.
„Aš jau girdėjau iš čia apsilankiusių Rusijos opozicijos veikėjų – Michailo Chodorkosvkio ir Vladimiro Kara-Murzos, kad dabar neįmanoma gauti JAV vizos“, – sakė L. Linkevičius.
Tiesa, jis pabrėžė, kad nepaisant tokio politinių ir diplomatinių kontaktų ribojimo, santykiai su Rusija nenutrūksta. „Praktinis bendradarbiavimas vyksta: prekyba, turizmas auga. Eksportas į Rusiją augo net 27 proc. Tad tų kontaktų kultūros, transporto, prekybos, turizmo srityse yra pakankamai“, – sakė L. Linkevičius.
Vis dėlto jis pažymėjo, kad reikėtų skirti tokį dvišalį bendradarbiavimą nuo Rusijos režimo palaikymo. Pavyzdžiui, Rusijoje vyksiantis Pasaulio futbolo čempionatas, anot L. Linkevičiaus, galėtų būti visuotinai boikotuojamas ne tik užsienio šalių atstovų, bet ir sportininkų.
„Futbolo čempionatas Rusijoje – tai prasta idėja. Žinoma, taip jau nuspręsta, bet vis tiek noriu pasakyti, kad Rusijoje kultūra ir sportas yra politika. Tai reikia žinoti, ir iš visų tų renginių daroma politika. Tapti pasaulio futbolo sostine ir parodyti, kad Rusija yra dėmesio centras yra ne tik garbė, tai bus panaudota politiniams tikslams. Aišku, mums lengva kalbėti, nes mūsų futbolo rinktinė pasiekė nelabai dideles aukštumas, bet kalbėti reikia realiai“, – sakė L. Linkevičius.
Jis taip pat neslėpė, kad artėjant futbolo čempionatui, Lietuva ruošiasi ir nemalonioms staigmenoms iš Rusijos pusės, mat vienos grupės varžybos vyks kaimyninėje Kaliningrado srityje Ten žais Nigerijos ir Maroko rinktinės, kurių gerbėjai, atskridę į Maskvą tranzitiniu traukiniu galės vykti į Kaliningradą. O kaip bus su tranzitinėmis vizomis, kurių prireiks minėtų šalių piliečiams?
„Mes kliūčių tikrai nedarysime, į tai žiūrime konstruktyviai ir geranoriškai. Rusijos pusė apie šią situaciją žino, nes yra informuota. O ar minėtų šalių piliečiai tai žino, ar juos rusai informavome, mes to nežinome.
Bet Rusijos pusė turėtų informuoti, kad Šengeno erdvė galioja visiems, tikėkimės nebus nesusipratimų ir rusai į tai atsakingai pasižiūrės. Bet per daug nesigilinant galiu pasakyti, kad mes ruošiamės visiems atvejams“, – įspėjo L. Linkevičius, primintas, kad informaciniuose karuose kaltę kitoms šalims mėgstanti suversti Rusija gali kaltinti, kad Lietuva esą trukdo futbolo gerbėjų tranzitui.
Po to, kai DELFI paskelbė, kad Lietuvos kariuomenė buvo sudariusi keliolika sutarčių su įmonėmis, kurioms neigiamą įvertinimą prieš tai pateikė VSD, pasipylė neigimų ir net gasdinimų teismais lavina. Bet netikėčiausių įtarimų sulaukta Rusijoje, kur prabilta apie neva slaptą lietuvių sąmokslą.
G. Žiemelio įmonės atsakydamos į pasirodžius straipsnius pateikė įvairios informacijos. G. Žiemeliui priklausančios „Avia Solutions Group“ Generalinis direktorius Jonas Janukėnas laišku kreipėsi į Lietuvos Užsienio reikalų ministeriją, Valstybės saugumo departamentą ir Antrąjį operatyvinių tyrimų departamentą (AOTD) norėdamas informuoti, kad „prieš AB „Avia Solutions Group“ (toliau – ASG) yra vykdoma plataus masto informacinė kampanija, kurios tikslai bendrovės vadovybei šiuo metu nėra žinomi“.
„Ši informacinė ataka vykdoma ne tik Lietuvoje, bet ir užsienio valstybėse. Įvairiuose Rusijos, Ukrainos ir Lenkijos informaciniuose leidiniuose (portaluose) bendrovę bandoma susieti su vietos politikais, politinėmis struktūromis ar neįtikinamais įvykiais bei scenarijais.
Atskirais atvejais net braižomos mažai ką bendro su realybe turinčios „schemos“ nurodant įmones ir asmenis, kurie neturi nieko bendro nei su „Avia Solutions Group“ veikla, nei su jos vykdomais verslo projektais“, – skundėsi ASG vadovas.
Pavyzdžiui, jis pabrėžė, kad Ukrainos žiniasklaidos portaluose dar sausį pasirodžiusioje publikacijoje „Abromavičius ir kiti: naujausia istorija VIP pelno Ukrainoje. II dalis“, ASG yra siejama būtent su TS-LKD, tiksliau su kandidatu į ūkio ministrus Aivaru Abromavičiumi, kuris yra buvęs Ukrainos ūkio ministras, turintis tiek Ukrainos prezidento Petro Porošenka, tiek kitų Ukrainos politikų paramą.
Tačiau būtent Tėvynės sąjungos-Lietuvos krikščionių demokratų (TS-LKD) nariai dar kovo 14-ąją kreipėsi į premjerą Saulių Skvernelį, prašydami įvertinti viešojoje erdvėje pasirodžiusią informaciją apie galimas G. Žiemelio įmonių sąsajas su Kremliaus aplinka ir ar tai nekelia grėsmės nacionaliniam saugumui.
„Nerimą kelia tai, kad nors bendrovės ir jai priklausančių įmonių atitikimas nacionalinio saugumo interesams jau kurį laiką kelia rimtų abejonių, valstybės institucijos yra sudariusios ne vieną sutartį su įvairiomis su AB „Avia Solutions Group“ susijusiomis įmonėmis.
Pavyzdžiui, kaip teigiama pateiktoje informacijoje, įmonės tiekia degalus Lietuvos kariuomenės orlaiviams, įskaitant tuos, kuriais naudojasi Lietuvos Respublikos aukščiausi pareigūnai, teikia paslaugas Lietuvos oro uostuose, kurie pagal įstatymus yra laikomi nacionaliniam saugumui užtikrinti svarbia infrastruktūra ir t. t.“, – sakė TS-LKD frakcijos seniūnas G. Landsbergis.
TS-LKD atstovaujantys parlamentarai premjerą taip pat paragino apsvarstyti galimybę pareikalauti „Avia Solutions Groups“ skubiai pateikti tikslią informaciją apie savo naudos gavėjus.
„Pasitvirtinus informacijai apie AB „Avia Solutions Group“ priklausančių įmonių keliamą grėsmę nacionalinio saugumo interesams, prašome nutraukti sutartis ir ieškoti kriterijus atitinkančių paslaugų tiekėjų, taip pat duomenimis pasidalinti su NATO partneriais, juos įspėjant apie rizikas“, – pažymėjo Seimo narys Laurynas Kasčiūnas.
Pats G. Žiemelis DELFI tikino, kad informacinių atakų priežastis esą gali būti konkurencinė kova. Be to, jis siūlė nagrinėti ir dar vieną versiją.
„Tokio tipo atakos verslo sektoriuje dažnai rengiamos norint nuslopinti kitus aktyvius skandalus, pavyzdžui, Eligijaus Masiulio ir „MG Baltic“ vieno iš vadovo R. Kurliansko kyšininkavimo bylą. Aš apie ją nieko negirdėjau jau 6 mėnesius. Taigi, pagrindo informacinėms atakoms prieš žinomą ir didelę bendrovę yra itin daug“ , – teigė G. Žiemelis. Jis patikino, kad informacija apie „Avia Solutions Group“ yra viešai pateikiama.
Vis dėlto įdomiausia, kad ASG vadovas pasiskundė neigiama informacija apie G. Žiemelio įmones pačioje Rusijoje. Laiške nurodoma, kad dar vasarį pasirodė keli straipsniai, kuriuose ASG kaltinama NATO bazės statyba Žukovskio tarptautiniame oro uoste.
Abejuose straipsniuose ir juose patalpintuose vaizdo reportažuose cituojamas garsus sovietinių laikų lakūnas-bandytojas Magomedas Talbojevas.
Praėjusio amžiaus 9-jame dešimtmetyje jis išbandė sovietų naikintuvus Mig-23М, Mig-25, Mig-29, Мig-31, Su-27 ir atakos lėktuvus Su-24. Be to, kartu su lietuvių lakūnu-bandytoju Rimantu Stankevičiumi jis buvo vienas pirmųjų, išbandžiusių sovietų daugkartinį erdvėlaivį „Buran“.
Pastarasis erdvėlaivis buvo saugomas būtent ten, kur dabar yra G. Žiemelio įmonės pastatytas Žukovskio oro uostas. Straipsnyje Rusijos didvyris Mogomedas Talbojevas kreipėsi į Rusijos Tyrimų Komitetą, Generalinę prokuratūrą, FSB su prašymu ištirti kas iš valdininkų suteikė prieigą NATO šalies atstovams sukelti riziką Rusijos gynybiniams pajėgumams teigiama, kad tai, jog anot G. Žiemeliui – užsieniečiui, NATO šalies piliečiui leista įsigyti strateginį objektą šalia Michailo Gromovo skrydžių bandymo instituto, kuriame iki šiol saugomos valstybės paslaptys, yra skandalinga.
Rusijos didvyrio titulu 1992 metais apdovanotas ir generolo majoro laipsnį turintis M. Talbojevas interviu leidinio „Argumenty Nedeli“ redaktoriui Andrejui Uglanovui tikino net jis pats negali patekti į G. Žiemelio įmonės statyto oro uosto teritoriją.
„Tai reiškia, kad jūsų, turintį slaptumo pažymas, leidimus neįleidžia į teritoriją, o NATO šalių piliečiams leidžia čia vaikščioti laisvai, stebėti įrangą, pasiklausyti. O juk čia įkurta garsiausi Rusijos konstruktorių biurai“, – keistame interviu sakė A. Uglanovas.
„Tai tiesa, aš bandžiau apie tai kalbėti, tačiau beviltiška. Ten, kur pinigai, ten jau kita istorija. Taip, ten natovcai vaikšto po „Buran“ aikštelę. Jie viską užėmė! O juk po „Buran“ programos buvo taktinio erdvėlaivio „MAKS“ programa „Molnia“ – ir tas patalpas užėmė lietuviai“, – pasakojo M. Talbojevas.
Išties, milžiniškame Žukovskio oro uoste galima išvysti sovietinę didybę primenančių ir čia kadaise bandytų orlaivių pavyzdžius - iš kosmoso palydovų darytose nuotraukose galima išvysti įvairius naikintuvus, sraigtasparnius, netgi sovietų strateginius bombonešius Tu-160, Tu-95 ir viršgarsinius keleivinius lėktuvus Tu-144, kurie turėjo tapti konkurentais legendiniams britų ir prancūzų „Concorde“.
„Negaliu suprasti, kas jų vadovai – CŽA, FTB? Neturime prieigos. Oro uosto vadovai turi arba CŽA, arba FTB „stogą“, – sąmokslo teorijas kūrė M. Talbojevas, o jam pritariamai linksėdamas A. Uglanovas pažadėjo kreiptis į generalinę prokuratūrą ir Tyrimų komitetą.
Po savaitės pasirodžiusiame kitame interviu M. Talbojevas dar kartą tikino, kad „slaptos bazės teritorijos dalį valdo užsienio šalies kompanija“, kuri esą užėmė buvusių kosminių erdvėlaivių angarus.
„Kalbos, kad oro uostas uždirbs tėra pasakos. Dėl 5-6 visos tos investicijos atsipirks? Ne, jiems nurašys skolas už kyšius!“, – sakė. M. Talbojevas.
Tokie kaltinimai „Avia Solutions Group“ esą buvo itin netikėti. Anot G. Žiemelio tai galima vertinti dviprasmiškai.
„Lietuvoje išsakomos pastabos, kad mes dirbame Rusijoje, o Rusijoje išsakomos pastabos, kad mes iš NATO šalies ir tai yra milžiniška rizika. Nors turime biurus 14 – oje šalių, visada ir įmonė, ir aš laikausi visiško apolitiškumo. Nei aktyviai, nei pasyviai nedalyvaujame politiniame gyvenime“, – tikino G. Žiemelis.
„Matyti, jog minimi straipsniai skirtingų šalių žiniasklaidoje pasirodė sistemingai ir panašiu metu, t.y. 2018 m. vasario – kovo mėnesiais, o todėl atitinkamą aplinkybę vertiname ne kaip atsitiktinumą, bet kaip pavojingą tendenciją.
Dar daugiau, manome, jog ASG dalykinę reputaciją įvairiapusiškai skirtingose šalyse diskredituojančių straipsnių gausa aiškiai rodo kryptingą prieš ASG komercinę veiklą nukreiptą neteisėtą puolimą, kuris galimai organizuojamas tų pačių asmenų“, – savo sąmokslo teoriją kėlė AGS vadovas J. Janukėnas.
Jis taip pat pažymėjo, kad ASG investicijas esą „eskalavo Lietuvos Respublikos ultra dešinieji politikai“, o pati įmonių grupė neva „tvirtai demonstravo atvirumą ir sistemingai siekė bet kokias abejones aptarti su visomis susijusiomis valstybės institucijomis“.
Tiesa, laiške neužsimenama, kad būtent valstybės institucijos, pirmiausiai VSD ir sukėlė abejonių dėl kelių ASG priklausančių įmonių „FL Technics“ ir Baltic Ground services“ patikimumo.
DELFI jau skelbė, kad per pastaruosius 8 metus Lietuvos kariuomenė sudarė ne vieną sutartį su G. Žiemelio įmonėmis, nors apie šių neatitikimą nacionalinio saugumo interesams VSD net kelis sykius pažymėjo skelbė savo išvadose.
Į tai dėmesį atkreipęs G. Žiemelio verslo ryšius tyręs projekto „Municipalinis skeneris“ tyrėjas Michailas Maglovas atskleidė, jog Lietuvos kariuomenė yra sudariusi iki kitų metų galiojančią sutartį su bendrove „Baltic ground services“, kuri priklauso oficialiai G. Žiemelio valdomai „Avia Solutions group“.
M. Maglovui nuostabą sukėlė faktas, kad su įtakingais rusų orligarchais ir valdžios viršūnėle Kremliuje siejamo lietuvių verslininko įmonės gali pelnytis iš užsakymų Lietuvoje, net jei kelioms jų raudoną šviesą uždegė VSD pažymos, o Lietuvos karinių oro pajėgų vadas buvo atleistas iš pareigų po bandymo sudaryti sraigtasparnių remonto sandėrį su viena G. Žiemelio įmone.
KAM atsakymuose iš pradžių tikino, kad Vilniaus oro uoste yra ribotas kiekis tiekėjų, pripažįsta, jog BGS bent jau Vilniuje užėmusi itin reikšmingą kuro tiekimo paslaugų rinkos dalį.
Kitaip sakant, kol kas KOP lėktuvai, tarp jų ir trys transportiniai C-27 „Spartan“, kuriais su VIP kapsule į užsienį neretai skraido Lietuvos valstybės vadovai, teoriškai gali priklausyti nuo BGS darbuotojų malonės.
Pavyzdžiui, anot KAM, nors ir žinomi trys tiekėjai, kurie teoriškai galėtų aprūpinti kuru, 2016 m. Lietuvos kariuomenės skelbtame konkurse dalyvavo tik UAB „Baltic Ground Services“.
„Tikėtina, kad kiti to nedaro dėl pernelyg mažų kiekių ir sudėtingų viešųjų pirkimų procedūrų“, – pabrėžiama KAM atsakyme DELFI. Be to, pareigūnai pažymi, kad ne visi Krašto apsaugos sistemos pirkimai susiję su nacionaliniu saugumu.
Be to, kuro pirkimas nėra įslaptintas sandoris, kurį sudarant tiekėjas turėtų turėti atitinkamą leidimą o viešųjų pirkimų įstatymas ir kiti teisės aktai esą nenumato galimybės dėl bet kokios priežasties eliminuoti tiekėjus iš viešųjų pirkimų procedūrų ar nutraukti su jais sudarytas sutartis, tai neva patvirtina ir teismų praktika.
KAM taip pat aiškino, kad iki 2017-ųjų administracinės, teisinės, įskaitant ir teisminę, praktikos, susijusios su įmonių savininkų/valdytojų patikimumo tikrinimu esą nebuvo arba ji buvo labai ribota. Kitaip sakant, niekas neprivalėjo tikrinti, ar sudarant sutartį su tiekėju, rangovu ar pan. pastarieji nekels grėsmės nacionalinio saugumo interesams.
„Dėl galiojančios sutarties su UAB „Baltic Ground Services“, kuri teikia lėktuvų kuro užpylimo paslaugas Lietuvos civiliniuose oro uostuose ir užima dominuojančią padėtį – tokio pobūdžio veiklai taikomi civilinės aviacijos saugos reikalavimai, pagal kuriuos adekvačiai įvertinamos visos su aviacijos sauga susijusios rizikos.
Lietuvos civiliniai oro uostai – strateginės įmonės, ir UAB „Baltic Ground Services“ veiklos klausimai turi būti vertinami ne sutarčių su Lietuvos kariuomene pagrindu, o bendrai, saugumo kontekste, vertinant su įmonės nuosavybe susijusias rizikas.
Pažymėtina, kad sutartimi su „Baltic Ground Services“ naudojamasi tik išskirtiniais atvejais, t.y., kai būtina kurą pilti civiliniuose oro uostuose vietoj kuro užpylimo Šiaulių aviacijos bazėje“, – teigiama KAM atsakyme ir pažymima, kad kuro užpylimo metu UAB „Baltic Ground Services“ ar kitos firmos personalas negali gauti prieigos prie įslaptintos informacijos apie orlaivius.
Be to, kaip tikinama KAM laiške, netinkamas kuro užpylimas „yra praktiškai neįmanomas, nes kuro kokybė yra tikrinama, o pats užpylimas vykdomas tik dalyvaujant orlaivio įgulos nariams“.
Tuo metu G. Žiemelis pripažino, kad buvo klaida iš viso kreiptis dėl pažymos išdavimo BGS, nepaisant primygtinio vienos valstybės institucijos reikalavimo.
„Yra ICAO teisinė aplinka, kuri įpareigoja, jeigu oro uoste kreipėsi paslaugos, jos, ten veikianti bendrovė, net negali atsisakyti suteikti. Ir čia jau prasideda keista istorijos dalis, kai vienos valstybės institucijos primygtinai reikalauja, kad UAB „Baltic ground services“ kreiptųsi dėl tokios pažymos išdavimo, o kitos institucijos neišduoda.
„Baltic Ground Services“ per metus pila 600.000 tonų kuro 15 – oje oro uostų. 130 tonų, kurias nupirko KAM, sudaro vos 2 valandų apyvartą visoje metinėje apyvartoje. Geriau jau pažeisti ICAO reikalavimus ir neužpilti kuro, net jeigu mūsų prašo, nei įsivelti į tokią komunikacinę ataką“, – tikino G. Žiemelis.
Veiksmų ėmėsi po kelių pavojingų atvejų
Vis dėlto KAM taip pat pripažino, kad ministerija jau „2017 m. kovą inicijavo pakeitimus dviejuose įstatymuose – Viešųjų pirkimų, atliekamų saugumo ir gynybos srityje ir Viešųjų pirkimų.
Tikslai ir keičiamos nuostatos analogiškos: galima atmesti tiekėją/pasiūlymą, jei yra gaunama informacija iš kompetentingų institucijų, kad tiekėjas yra nepatikimas ir kelią grėsmę nacionaliniam saugumui. Siūlomos pataisos taip pat numato galimybę remtis ir įrodymais, susijusiais su tiekėjo struktūra: valdymu, akcininkais, kapitalu ir pan. Pakeitimai esą leistų atmesti tiekėjus, jeigu jie ar jų teikiamos prekės ar paslaugos kelia grėsmę nacionaliniam saugumui“.
Krašto apsaugos ministerijos siūlomos Viešųjų pirkimų, atliekamų gynybos ir saugumo srityje įstatymo pataisos jau yra pateiktos ir artimiausiu metu įstatymo projektas turėtų būti svarstomas Vyriausybėje. Tokių pakeitimų griebtis esą privertė kitas atvejis.
„Vyriausybei pripažinus „Kaspersky Lab“ programinės įrangos keliamą grėsmę nacionaliniam saugumui ir atsižvelgiant į tai, kad ribojimai naudoti šią programinę įrangą gali turėti įtakos rinkai ir viešųjų pirkimų procesams, Ministerija inicijavo teisės aktų pakeitimus.
Atitinkami Viešųjų pirkimų ir Viešųjų pirkimų, atliekamų gynybos ir saugumo srityje, įstatymų pakeitimai leistų iš viešųjų pirkimų konkursų pašalinti nepatikimus tiekėjus“, – rašoma KAM atsakyme.
Jame taip pat pabrėžta, kad kitu pavyzdžiu galima laikyti eksporto licencijos neišdavimą dar vienai „Avia solutions group“ priklausančiai įmonei – UAB „Helisota“.
Dėl sutarties su šia įmone remontuoti KOP sraigtasparnių Mi-8 variklius Rusijoje pareigų 2016 m. neteko KOP vadas. O licencijos neišdavimą, anot KAM, inicijavo tuometinis Užsienio reikalų viceministras, šiuo metu KAM vadovaujantis Raimundas Karoblis.
Į DELFI pateiktus klausimus KAM atsakinėjo kelis sykius. Atsakymų metu paaiškėjo ir daugiau faktų. Pavyzdžiui tai, kad Kariuomenė buvo sudariusi ne tik 7 sutartis už maždaug 663,5 tūkst. eurų su BGS, bet ir, pavyzdžiui, su kita G. Žiemelio įmone – „FL Technics“. Pastaroji net du sykius buvo sulaukusi neigiamų VSD vertinimų.
Potencialių dalyvių atitikties nacionalinio saugumo interesams įvertinimo komisija, į kurią įtrauktas ir KAM viceministras, dar 2015 m. svarstė UAB „FL Technics“ plėtros Tarptautinio Vilniaus oro uosto teritorijoje klausimą.
VSD, vykdydamas Strateginę reikšmę nacionaliniam saugumui turinčių įmonių ir įrenginių įstatymo nuostatas, pateikė savo surinktą informaciją komisijai, kuri ir nusprendė, kad „numatoma investicija neatitinka nacionalinio saugumo interesų.“
Tačiau tai nesutrukdė Lietuvos kariuomenei 2016 m. sudaryti preliminarią sutartį su „FL Technics“ dėl 60 mm minosvaidžių remonto. Numatyta sutarties suma – per 208 tūkst. eurų, nors „FL Technics“ tėra lėktuvų techninės priežiūros įmonė. Kodėl jai kariuomenė iš viso norėjo patikėti minosvaidžių remontą, KAM taip ir neatsakė. O apie šią įmonę ir jos reputaciją preliminarią sutartį sudarinėję kariškiai negalėjo nežinoti.
Mat dar 2015 m. „FL Technics“, Ūkio ministerijos sprendimu, buvo išbraukta iš NATO konkursų potencialių dalyvių sąrašo. „FL Technics“ tokį ministerijos sprendimą dar skundė, tačiau Vilniaus apygardos administracinis teismas skundą atmetė.
Dėl neigiamo VSD vertinimo „FL Technics“ taip pat neleista plėstis Šiauliuose, kur oro uostu naudojasi NATO oro policijos ir kiti sąjungininkų orlaiviai. Be to, DELFI žiniomis, „FL Technics“ dar pernai siekė gauti ir tiekėjo patikimumo pažymėjimą, leidžiantį dalyvauti įslaptintuose sandoriuose. Tačiau iš VSD sulaukta išvados, kad bendrovė „FL Technics“ negali užtikrinti įslaptintos informacijos, žymimos slaptumo žyma „Konfidencialiai“ ar aukštesne, saugumo.
G. Žiemelis tikino, kad finansiškai ASG tai esą yra „gana nedidelis praradimas“, o minėtuose sandėriuose G. Žiemelio įmonės esą dalyvaudavo „daugiau iš visuomeniškų paskatų“. Tačiau tokie VSD sprendimai jį esą vis tiek nustebino.
„Kritiškas požiūris visada sveikintinas. Šalies saugumu taip pat reikia rūpintis. Bet taip pat reikia kritiškai pažiūrėti į tą kritinį požiūrį. Visada galima tą kritiškumo lygį pamatuoti ir palyginti su savo sąjungininkais, kaip JAV, Vokietijos, Prancūzijos, Italijos valdžia vertina savo verslą. Eskaluojant tokią populiarią „Rostech“ temą, kažkodėl pamirštama, kad „Renault-Nissant“, „Daimler“, „Boeing“ ir daugelis kitų vakarietiškų kompanijų turi bendras įmones su „Rostech“.
Lietuvos ir kitų NATO šalių oro uostuose dirbame daugiau nei 10 metų. Esame užsitarnavę patikimo partnerio statusą. Tos pačios valstybės institucijos, kurios sėja tokį nerimą, jokių pretenzijų mums per daugiau nei 10 metų neturėjo ir neturi, todėl tokie priimami sprendimai yra, švelniai tariant, keisti. Nelabai atsakingi ir politizuoti. O pats metodas, kai tai daroma neatvirai ir slaptai kelia abejonių. Dirbame didžiojoje daugumoje ES valstybių, kurios tikrai turi ne ką prastesnę žvalgybą ir kontržvalgybą, tačiau veiklos ribojimų nepatiriame.
Visame šiame informaciniame triukšme niekas objektyviai nepasisako dėl vadinamųjų NATO licencijų, kurias išduoda Lietuvos Ūkio ministerija. „FL Technics“ NATO sertifikatą turėjo daugiau nei 7 metus, per kuriuos nė karto juo nepasinaudojo.
Mes nė karto neremontavome karinių lėktuvų, nes tam net neturime antro būtino EASA sertifikato. Plėtros etape „rinkome“ visus sertifikatus ir licencijas, kurias galėjome gauti. Klaida buvo laiku jo neatsisakyti, būtume išvengę provokacijų, kurias turime dabar, – tikino G. Žiemelis.
Vis dėlto KAM teigė, kad sutarties su „FL Technics“ VSD pažymos informacija įtakos neturėjo. Be to, iki šiol esą trūko „aiškaus teisinio reglamentavimo“, todėl net ir veikiant apsauginiams mechanizmams, sutartis su „FL Technics“ laikantis formalumų.
„Sutartis sudaryta laikantis Viešųjų pirkimų gynybos ir saugumo srityje įstatymo ir pagal galiojančias procedūras nebuvo įstatyminės prievolės papildomai tikrinti tiekėjo patikimumą“, – teigia KAM.
Tiesa, KAM atsakyme pažymima, jog pernai Lietuvos kariuomenės sutartis su „FL Technics“ nutraukta „abipusiu sutarimu“. Į papildomą DELFI užklausą, kas vis dėlto inicijavo sutarties nutraukimą, KAM atsakė, jog sutartis su „FL Technics“ nutraukta tik po to, kai suveikė papildomi apsauginiai mechanizmai: įmonei nebuvo išduota eksporto licencija remontuotinos ginkluotės eksportui.
Pasak KAM, „FL Technics“ negavo atitinkamos licencijos gabenti ginkluotę į Ukrainą pas subrangovą – Ukrainos kompanijas „Mayak“ ir „Ukrinmash“. Beje, pastaroji bendrovė pernai įsivėlė į skandalą būtent dėl nelegalaus minosvaidžių eksporto į Pietų Sudaną, kuriam taikomas ginkluotės embargas. „Ukrinmash“ tokią „Amnesty international“ informaciją vėliau neigė.
Su Kremliuje įsitvirtinusiu „banditų režimu“ reikia kovoti ne pareiškimais, diplomatiniais demaršais, o tikslingomis, policinėmis priemonėmis – taip, kaip kovojama su nusikaltėliais. Taip Vladimirui Putinui įgėlė buvęs koncerno „Jukos“ vadovas, Rusijos prezidento kritikas Michailas Chodorkovskis.
DELFI redakcijoje kartu su Seimo nariu Žygimantu Pavilioniu apsilankęs M. Chodorkovskis neslėpė, kad dar prieš metus jo išsakytos prognozės dėl vis labiau desperatiškų, antivakarietiškų Kremliaus veiksmų, regis, pildosi.
Ne tik Jungtinę Karalystę, bet ir visą Europą sukrėtęs bei diplomatinėmis priemonėmis reaguoti privertęs buvusio rusų žvalgybininko Sergejaus Skripalio ir jo dukters apnuodijimas, anot M. Chodorkovskio – tik dar vienas įrodymas su kuo reikalų turi Vakarai.
Vis dėlto Londone gyvenantis buvęs Rusijos oligarchas M. Chodorkovskis tikino, jog norėdami atsakyti Kremliui, Vakarai turėtų ryžtis rimtesnėms priemonėms, pavyzdžiui, teisinėmis priemonėmis tikslingai taikytis į pareigūnus, susijusius su nusikalstamais Kremliaus režimo veiksmais arba į Britanijoje didelius turtus sukaupusius V. Putinui ištikimus oligarchus.
„Jų sąrašai yra gerai žinomi, pats dalį tų žmonių pažįstu“, – neslėpė dar 2003 metais suimtas, apkaltintas sukčiavimu, pinigų plovimu ir po dviejų metų nuteistas M. Chodorkovskis.
Jis už grotų praleido daugiau nei dešimtmetį. Jo koncernas buvo sužlugdytas, o pats M. Chodorkovskis neteko daug savo turto. Pašnekovas neslėpė, kad jis, kaip ir S. Skripalis, gali bet kurią dieną tapti Rusijos specialiųjų tarnybų taikiniu ir niekas – jokie apsauginiai esą nepadės.
„Cha cha“, – demonstratyviai ir niūriai šyptelėjo į DELFI redakciją užsukęs M. Chodorkovskis po to, kai jam buvo pasiūlyta arbatos. Būtent radioaktyviu poloniu užteršta arbata Londone 2006 metais buvo nunuodytas kitas V. Putino kritikas, Aleksandras Litvinenka.
Aš neturėjau „malonumo“ bendrauti su tomis tarnybomis ir jų išdaviku negaliu būti vadinamas, tesu politinis Putino priešininkas. Taip, tokius irgi žudo, bet toks gyvenimas“, – fatalizmo neslėpė M. Chodorkovskis. Be to, Lietuvoje jis buvo kiek neįprastai atviras ir nusiteikęs kalbėti apie kraštutinumus.
Bausti ne Rusiją, o banditų režimą
„Su banditų režimu draugauti negalima, jei pats nesi banditas. Su banditais galima arba kautis, arba po jais galima gultis. Tėra tik šie du pasirinkimai“, – DELFI TV teigė M. Chodorkovskis.
„Atvira Rusija“ vadovas siūlė atskirti rusus ir netgi visą Rusiją nuo šioje šalyje valdžią užgrobusio režimo – „nusikalstamos grupuotės“. Tai esą verta prisiminti ir Lietuvai, kurioje pastaruoju metu bet kokios sąsajos su Rusija, rusais ar rusiškumu neretai tapatinamos su Kremliumi.
„Bendradarbiauti būtina, mes turime daug kultūrinių ir ekonominių interesų. O jei kalbame apie tą nusikalstamą grupuotę, aš pats turiu didelę bendravimo su tokiais žmonėmis patirtį, – sakė dešimtmetį kalėjimuose praleidęs V. Putino kritikas, – jei manai, kad su banditu draugauji, tai kažkuriuo metu suprasi, kad jau senokai po juo guli“.
„Tad jei kalbame apie mafijinę grupuotę, tai reikia kalbėti apie policinius tyrimo metodus, o ne viešas atakas. Juk žinome tuos žmones, suprantame, su kuo jie bendradarbiauja.
Toliau – įprastas policijos darbas, siekiant išsiaiškinti, kur jų pinigų šaltiniai, kam jie leidžiami. Mes juk suprantame, kad jie verčiasi politine korupcija Vakaruose, o, tikiu, ir Lietuvoje. Tai neteisėta, todėl policinio tyrimo metu reikia bausti konkrečius žmones.
Turi būti baudžiama ne šalis, ne 146 mln. jos gyventojų. Pavyzdžiui, yra mintis boikotuoti Pasaulio futbolo čempionatą Rusijoje. Negalima bausti visų futbolo mėgėjų, norint nubausti nedidelę nusikalstamą grupuotę. Žinoma, yra kitas klausimas – ar kitų šalių vadovams atvykti čempionato metu į Rusiją?
Vaikinai, net jei jums patinka futbolas, atvažiuodami į svečius pas banditus, jus siunčiate ne tą signalą. Individualios Magnickio sąrašo sankcijos, kai yra konkretūs nusikaltėliai, kurie įvykdė konkrečias nusikalstamas veikas – vogę iš Rusijos biudžeto, nužudę vagystę sutrukdyti bandžiusį žmogų, tai tokių asmenų persekiojimas yra ypač efektyvus“, – pridūrė M. Chodorkovskis.
Tiesa, prakalbus apie sankcijas Rusijai dėl Krymo okupacijos 2014 metais M. Chodorkovskis jau ne pirmą sykį pabrėžė, kad politinės ar plačios ekonominės sankcijos V. Putino režimui esą yra labiau naudingos. O priminus, kad Rusija grubiai pažeidė tarptautinę teisę, pamynė tarpvalstybinius susitarimus ir atplėšė Ukrainos dalį, M. Chodorkovskis neskubėjo smerkti Kremliaus.
„Dėl Krymo negaliu komentuoti, nes kiekviena šalis priima sprendimus, kuriuos gali pakęsti ar palaikyti visuomenė. Sankcijos – abipusiai nenaudingos. Jei lietuvių visuomenė gali aukotis, demonstruodama, kad neteisėtas teritorijos atplėšimas turi būti nubaustas – gerai, bet nesu Lietuvos pilietis. Rusijos visuomenė sankcijas vertina, kaip ataką prieš Rusiją ir telkiasi aplink režimą. Bet Rusijos visuomenės problemos – tai mūsų problemos“, – nukirto M. Chodorkovskis
Tiesa, dar kartą palyginęs Kremlių ne tik su banditų režimu, bet netgi ir su Talibanu ar „Al Qaeda“, M. Chodorkovskis atsargiai įvertino Jungtinės Karalystės Užsienio reikalų sekretoriaus Boriso Johnsono pareiškimą, kuriame britas V. Putino valdomą ir Pasaulio futbolo čempionatui besiruošiančią Rusiją palygino su 1936 m. olimpines žaidynes organizavusia Adolfo Hitlerio nacistine Vokietija.
„Kviesčiau būti atsargesniais su tokiomis formuluotėmis. Kadangi kai šauki „vilkas“, tai labai pavojinga, nes vėliau pasirodys tikri vilkai. Šiandien Putino režimas dar nėra nacistinis, bent ne toks, koks buvo Vokietijoje. Tačiau neatmestina, jog režimo virsmas vystysis tokia linkme. Tikiuosi, to nenutiks. B. Johnsonas būtų buvęs teisingesnis, jei putinišką režimą būtų palyginęs su klasikiniu mafijiniu Francisco Franco režimu Ispanijoje“, – teigė M. Chodorkovskis.
Jo manymu, V. Putino režimas, kaip ir visi kiti autoritariniai režimai, nėra amžini, anksčiau ar vėliau žlugs, nes nėra pajėgus užtikrinti ekonominio augimo.
Mat, anot M. Chodorkovskio, Rusija stagnuoja jau ketverius metus, ekonomika auga vos po 1-2 proc., todėl Kremliui ir toliau bus svarbus „išorės priešų“ veiksnys. Pašnekovo teigimu, tai ilgai tęstis negali. Tačiau kas tiksliai gali išprognozuoti didelius pokyčius, jei niekas nesugebėjo įžvelgti artėjančios Sovietų sąjungos griūties prieš 3 dešimtmečius?
„Manau, kad yra dvi išeitys: arba barikados – ko nenorėčiau, nes tai Rusijoje reiškia grįžimą prie autoritarizmo, arba taikus kelias, kai kas nors nutinka.
Pavyzdžiui, kai V. Putinas politiškai ar fiziškai mirs, keisis režimas. Tada ir kils klausimas – kuo remsis įpėdinis? Galbūt pilietine visuomene, kuri, galimai, reikalaus politinės sistemos pasikeitimo“, – viltingai sakė M. Chodorkovskis.
Vis dėlto, pašnekovo teigimu, V. Putino neišgelbės ir jaunoji, garsiuose Vakarų šalių universitetuose išsilavinimą įgijusi, bet ciniška ir režimui lojali rusų karta.
„Bet kuris Oksfordo auklėtinis turės tartis arba su pilietine visuomene, arba remtis jėgos struktūromis. Pastaruoju atveju tai tebus karinė chunta, kuri greitai žlugs.
O jei jei teks tartis su pilietine visuomene, tai tik nuo šios priklauso, kokia bus Rusija. Būtent kovoti už pilietinę visuomenę – mūsų pareiga“, – teigė „Atvira Rusija“ įkūrėjas. Jo manymu, būtent dėl šios priežasties reikia netgi balsuoti rinkimuose, net jei jie vadinami cirku.
„Jei norite ateiti, kaip stebėtojai – ateikite, jei norite protestuoti gatvėje – puiku, protestuokite. O ką daryti tiems milijonams, kurie oponuoja Putinui? Sėdėti ant sofos ar ateiti į rinkimus ir išreikšti protestą? Ar sėdėdamas ant sofos esi už Putiną ar protestuoji? Niekas nežino. O jei ateini ir viešai ant balsalapio parašai, ką manai – tai yra aiškus protestas“, – sakė M. Chodorkovskis.
Lietuva – maža, nereikšminga, net šnipams neįdomi šalis. Tokie informacinio karo prieš Lietuvą dalyvių skleidžiami teiginiai, regis, neturi nieko bendro su realybe. Priešingai, naujoje grėsmių nacionaliniam saugumui ataskaitoje pabrėžiama, kad šalyje verdantis slaptas šnipų karas tik intensyvėja.
Praėjusią savaitę prabilus apie galimą koordinuotą ES šalių reakciją į Jungtinėje Karalystėje įvykdytą Sergejaus Skripalio ir jo dukters apnuodijimą, Lietuva buvo viena pirmųjų, kuri leido suprasti, kad ne tik palaikys Londoną, bet ir paseks jo pavyzdžiu – iš šalies išvarys Rusijos diplomatais apsimetančius šnipus.
Tiesa, paskelbta tik viešoji, visuomenei skirta dalis – daugybė slaptų ir specifinių detalių jau prieš tai atskirai pristatytos Seimo Nacionalinio ir saugumo komiteto nariams.
Bet net ir viešoje VSD ir AOTD ataskaitoje, kurią nuo ankstyvo pirmadienio ryto gali perskaityti kiekvienas, netrūksta sunerimti verčiančių detalių. Ataskaitoje užsiminta kas, ką, kokiomis priemonėmis verbuoja, kokia informacija labiausiai domina ir netgi svarstoma, ko tokiais veiksmais siekiama.
Be to, skaitant apimtimi didesnį nei pernai 57 puslapių dokumentą, gali net tik susidaryti įspūdis, kad kai kurių „diplomatų“ išsiuntimui dėl jų veiklos įrodymų išties netrūksta, bet ir numanyti, kokios grėsmės, kam labiausiai ir kada gali kilti jau artimiausioje ateityje.
„Nors 2017 metais Rusija bandė santykiams su Vakarų valstybėmis suteikti pozityvios dinamikos, tai nepakeitė jos strateginių tikslų – pakeisti globalią jėgų pusiausvyrą ir dominuoti sau priskirtoje interesų zonoje, įskaitant Baltijos regioną“, – rašoma ataskaitos įžangoje.
O išvadose konstatuojama, kad „Rusijos veiksmai siekiant politinėmis, ekonominėmis, informacinėmis, kibernetinėmis ir karinėmis priemonėmis, žvalgybos metodais bei įtakos operacijomis išlaikyti ir įtvirtinti įtaką bei dominavimą regione, įskaitant Lietuvą, išliks pagrindinis išorės veiksnys, keliantis grėsmę Lietuvos nacionaliniam saugumui“.
Dokumente konstatuojama, kad pernai Vladimiro Putino režimas didelį dėmesį skyrė Rusijos prezidento rinkimams, dėl kurių savo poziciją kai kuriais klausimais Maskva stengėsi švelninti. Bet net ir tokios retos pozityvios iniciatyvos nesugebėjo užgožti karingo, priešiško Kremliaus tono.
Tiesa, ateityje esą galima laukti tik dar agresyvesnės pozicijos, mat „trūkstant lėšų socialines problemas gesinti didesnėmis biudžeto išlaidomis, gali augti represinių priemonių ratas“, o vidaus politikos problemas gali būti „bandoma maskuoti aktyviais ir agresyviais veiksmais užsienio politikoje“.
Dokumente nė nemėginama slėpti, kada ir kokio Rusijos dėmesio gali sulaukti Lietuva, mat 2019 m. vyks Lietuvos prezidento rinkimai, kurie, anot ataskaitos autorių „ypatingai domina Rusijos žvalgybos tarnybas“.
Pavyzdžiui, išskirti ne tik pagrindiniai taikiniai – energetikos sektorius bei valstybės institucijos, bet ir pateikta niūri prognozė dėl Rusijos slaptųjų tarnybų veiklos kitais metais.
„Tikėtina, kad Rusija vykdys informacines bei kibernetines atakas, įtakos operacijas ir prieš Lietuvą. Jomis bus siekiama supriešinti visuomenę ir mažinti jos pasitikėjimą demokratiniu procesu, valdžios institucijomis ir pareigūnais. (…)
Tikėtina, kad Rusijos programišiai, panaudodami kibernetines priemones, sieks daryti įtaką Lietuvoje vyksiantiems rinkimams“, – teigiama dokumente, kuriame žodžiui „tikėtina“ priskirta 50-75 proc. tikimybė. Kad tokios prognozės gali pasitvirtint, esą rodo ir bandomieji programišių atakų pavyzdžiai.
Primenama, kad šiemet sausį „buvo įsilaužta į žinių portalą ir paskelbta melaginga informacija apie krašto apsaugos ministrą Raimundą Karoblį“.
Ir nors iš pradžių akcentuota, kad tai buvo informacinė ataka, siekiant paskleisti melagingą informaciją, ataskaitos autorių teigimų, programišiai turėjo svarbesnį tikslą, mat žiniasklaidos atstovams, valstybės institucijoms ir užsienio šalių ambasadoms išplatintas elektroninis laiškas su melaginga informacija buvo užkrėstas kenkėjišku kodu.
„Tam, kad laiškas sukeltų gavėjų susidomėjimą ir būtų užkrėsta kuo daugiau informacinių sistemų, laiške buvo pateikta nuoroda į melagingą straipsnį portale TV3.lt. Už išpuolį atsakinga su Rusijos žvalgybos tarnybomis siejama programišių grupuotė, o jos pagrindinis tikslas buvo ketinimas kenkėjiška programa užkrėsti kuo daugiau valstybės institucijų informacinių sistemų, o ne informacinė ataka“, – teigiama bendroje VSD ir AOTD ataskaitoje.
Ekspertai jau nesyk yra atkreipę dėmesį į tai, kad kibernetinio saugumo suvokimas Lietuvoje vis dar yra itin menkas, o valstybės institucijų tarnautojai dažnai nė nepagalvoja apie grėsmes, susijusias su juos sudominusių elektroninių laiškų turiniu.
Be to, per praėjusius metus Rusija vykdė aktyvią informacinę ir ideologinę politiką, be oficialių Rusijos kanalų itin aktyvią propagandinę veiklą vykdė ir Kremliaus kontroliuojama žiniasklaida, platinanti melagingas naujienas.
Pavyzdžiui, pabrėžiama, kad net jei Kremliaus politiką remiančių organizacijų ir judėjimų veikla pernai nebuvo itin sėkminga, išlaidų gynybai klausimo kvestionavimas – vienas iš neretai pasikartojančių ir aštrių diskusijų, ypač tam tikrose socialinėse grupėse, sukeliančių naratyvų gali būti sėkmingas. Ypač prieš rinkimus.
Todėl jei po 2014-ųjų įvykių Ukrainoje išaugęs lietuvių susidomėjimas bei nerimas saugumo klausimais po truputį slopsta, esą gal atsirasti vis palankesnė terpė Rusijai.
„Tikėtina, kad artėjant 2019 m. Lietuvos prezidento, Europos Parlamento ir savivaldybių tarybų rinkimams Rusija bandys įgyti didesnės įtakos politiniams ir visuomeniniams procesams Lietuvoje“, – sakoma ataskaitoje.
Kaip elgiasi ir į ką taikosi rusai
Tokia įtaka, kaip rodoma VSD ir AOTD pateiktuose pavyzdžiuose, gali būti įvairialypė. Pavyzdžiui, pernai Lietuvoje veikiantys Rusijos įtakos sklaidai palankūs judėjimai jau bandė konsoliduotis, o kai kurie lyderiai socialiniuose tinkluose taip pat pradėjo kurti vadinamąją alternatyviąją žiniasklaidą ir per ją skleisti Rusijai palankią informaciją. Tiesa, ataskaitoje tokie „lyderiai“ akivaizdžiai neįvardyti.
„Pastebima tendencija, kad Rusijos žvalgybos ir saugumo tarnybos domisi net ir didesnių žvalgybinių galimybių ar prieigos prie įslaptintos informacijos neturinčiais Lietuvos piliečiais, kurie į Rusiją vyksta asmeniniais tikslais“, – pažymima ataskaitoje.
Tad net jei lietuviai verslininkai ar turistai pašaipiai vertina save kaip Rusijos žvalgybos taikinius, VSD ir AOTD teigimu, tokie žmonės gali būti panaudoti ne tik informacijos rinkimui, bet ir kitai žvalgybos veiklai, pavyzdžiui, ryšiui tarp žvalgybos tarnybų ir jų užverbuotų asmenų palaikyti arba propagandai skleisti.
Tad vieno ar kito garsaus Lietuvos atlikėjo, režisieriaus, autoriaus ar kito menininko skandalingi, Rusiją aukštinantys, o Lietuvą menkinantys pasisakymai, gali būti vertinami, kaip sėkminga Rusijos spec. tarnybų operacijos dalis – net patiems menininkams to nė nenutuokiant.
Kita vertus, pažymima, kad kai kurie Lietuvos piliečiai labai puikiai nutuokia apie priežastis, dėl kurių jiems tenka bendradarbiauti su Rusijos žvalgybos tarnybomis, kurios, verbuodamos lietuvius Rusijoje, „ypač dažnai naudoja šantažą ir provokacijas“.
„Itin pažeidžiami yra į Rusiją keliaujantys ar ten dirbantys Lietuvos piliečiai, kurie nenorėtų viešinti tam tikros informacijos (dėl priklausomybių, kraštutinių polinkių, praeities įvykių) ar yra pažeidę teisės aktus (gabena kontrabandą, naudojasi nelegaliomis paslaugomis, nemoka mokesčių, klastoja dokumentus, palaiko santykius su kriminaliniu pasauliu)“, – įspėjama ataskaitoje.
Be to, pažymima, kad ypač klampi padėtis yra susidariusi pasienyje su Rusija, kur FST Pasienio tarnybos Kaliningrado valdybos žvalgybos padalinių darbuotojai uoliai ieško „taikinių“ – Lietuvos piliečių. Būtent pasienio miesteliuose kuriamos verbavimo situacijos, mezgamas agentūrinis tinklas, žvalgomi lietuvių pasieniečiai, jų turima įranga. O tai apsunkina pasienio tarnybų bendradarbiavimą, kurio būtinybę nuolat akcentuoja pati Rusija.
„Pavyzdžiui, FSB žvalgybos prieš Lietuvą tikslais bando pasinaudoti ES remiama Lietuvos ir Rusijos bendradarbiavimo per sieną programa. FSB ieško taikinių tarp į programos renginius Kaliningrado srityje vykstančių Lietuvos piliečių“, – teigiama dokumente.
Agentūrinį tinklą pastaraisiais metais Rusija plečia ir vykdydama Lietuvos karinės infrastruktūros žvalgybą: stebimi ne tik strateginiai, ypač svarbūs objektai, kurių sutrikdymas gali turėti didelės reikšmės Lietuvos nacionaliniam saugumui, bet ir smulkesni objektai.
Pavyzdžiui, kariniai daliniai, policijos komisariatai, pasienio užkardos. Rusijos agentus domina viskas – tokiuose objektuose esantis personalas, jo sudėtis, apginklavimas, nuotaikos, požiūris į Rusijos vykdomą užsienio politiką. Išanalizavus informaciją vieni asmenys gali patekti į priešų sąrašą, o kiti – priešingai, į potencialiai verbuojamų asmenų sąrašą.
Pateiktas serbo Aleksandro Sindjeličiaus, kuris iki GRU užverbavimo tebuvo paprastas ir mažareikšmes užduotis vykdęs prorusiškų pajėgų Ukrainoje atstovas, o 2016 m. organizavo perversmą Juodkalnijoje, įrodo, kad net ir eiliniai lietuvių pareigūnai gali suteikti daug naudos Rusijos žvalgybai.
Primenama, kad netgi neįslaptintų, bet viešai neskelbiamų duomenų apie Lietuvos piliečius, ginkluotąsias pajėgas ir jėgos institucijas, jų infrastruktūrą rinkimas gali turėti didelės reikšmės Lietuvos nacionaliniam saugumui. Tokia informacija „yra būtina Rusijai vykdant karinį planavimą, numatant hibridinio pobūdžio ir konvencinius veiksmus prieš Baltijos valstybes“.
Be to, taikos metu tokio tipo agentai renka informaciją, vykdo tam tikrų objektų stebėjimą, veikia, kaip tarpininkai tarp slaptą informaciją teikiančių užverbuotų agentų ir Rusijos tarnybų, identifikuoja ir apibūdina kitus Rusijos žvalgybos tarnybas dominančius asmenis. Tokiose nedidelėse šalyse, kaip Lietuva, tai yra ypač svarbu, mat tiek pačių objektų, tiek Rusijos žvalgybą dominančių objektų sąrašas nėra ypač ilgas.
Išskiriamas ir kitas svarbus veiksnys, jog „tokio tipo agentų, kurie ypatingais atvejais pasitelkiami vykdyti specialias užduotis, suaktyvėjimas jaučiamas prieš Rusijos planuojamus karinius veiksmus“. Kitais sakant, jei Lietuvoje būtų pastebėtas itin didelis ir staigus susidomėjimas strateginiais objektais, būtų galima įtarti, kad planuojama kažkas rimto.
„Tuomet agentai vykdo ypač svarbias taktinio pobūdžio užduotis, informuodami Rusiją apie vietos gyventojų socialines nuotaikas, vietos ginkluotųjų pajėgų aktyvumą, koreguoja Rusijos netiesioginę ugnį į taikinius arba vykdo kitas Rusijos karinėms operacijoms svarbias užduotis“, – teigiama ataskaitoje. Beje, tai nėra teoriniai svaičiojimai, o realiai invazijų į Ukrainą ir Gruziją metu pastebėta ir pagrįsta Rusijos žvalgybos tarnybų veikla. Be to, pateikti laiku užkardyti pavyzdžiai iš Lietuvos.
Pavyzdžiui, atskleista, kad pernai sulaikyti trys Lietuvos piliečiai, įtariami šnipinėję Rusijai. Pažymima, kad „pirminė informacija apie šiuos šnipus surinkta tiriant 2014 m. Lietuvoje sulaikyto šnipinėjimu įtariamo Lietuvos kariuomenės karininko Sergejaus Pušino ir Rusijos žvalgybos tarnybos pareigūno Sergėj Moisejenko atvejį“.
Kitaip sakant, prieš keturis metus sulaikyti šnipai „ėmė čiulbėti“ ir padėjo atskleisti bent dalį Rusijos žvalgybos tarnybų agentūrinio tinklo, kurį, kitaip, nei dažnai šaipomasi Lietuvos kariuomenę išjuokiamuose teiginiuose, ypač domino Lietuvos KOP infrastruktūra.
„2017 m. gruodžio mėn. per slaptą operaciją sulaikyti du Lietuvos piliečiai – Lietuvos KOP Aviacijos bazės civilis tarnautojas ir atsargos karininkas, turintis leidimą gyvent Rusijoje. Sulaikytieji rinko viešai neprieinamą informaciją apie KOP“, – teigiama ataskaitoje ir priduriama, kad vėliau buvo sulaikytas dar vienas Lietuvos pilietis, kuris, kaip įtariama, „rinko informaciją apie strateginės reikšmės objektus Lietuvoje“.
VSD ir AOTD ataskaitoje nedetalizuojama, ar minėtieji sulaikyti asmenys anksčiau buvo stebimi bei kontroliuojami, tačiau pripažįstama, kad jie „buvo užverbuoti Rusijoje, bendradarbiavo ir teikė informaciją Rusijos žvalgybos tarnybai keletą metų“.
„Šie atvejai rodo, kad užsienio žvalgybos tarnybų taikiniais tampa ne tik disponuojantys įslaptinta informacija ar dirbantys valstybės tarnyboje asmenys, bet ir kiti Lietuvos piliečiai, nesusiję su valstybės paslaptimis“, – pabrėžiama dokumente.
O ypač svarbias žvalgybos užduotis vykdę S. Pušinas ir jį pamažu užverbavęs S. Moisejenko, kuris Lietuvoje įsikūrė dar sovietmečiu, nuo 2012 metų iki 2014 metų pabaigos perdavė informaciją apie Lietuvos kariuomenę bei NATO oro policijos misijų veiklą, karinių pajėgumų dislokacijos vietas, karines operacijas Afganistane, apie nuotoliniu būdu valdomus žvalgybinius orlaivius, šių orlaivių skrydžius ir galimas dislokacijos vietas.
Rusijos žvalgybai perduotos ir KAM dokumentų kopijos, kai kurių KOP Aviacijos bazės karininkų asmens bylų kopijos. Dalis perduotų dokumentų buvo įslaptinti ir sudarė tarnybos paslaptį.
Be to, ataskaitoje pažymima, kad žvalgybos veiklai vykdyti Rusija aprūpino Lietuvos karininką įvairia specialiai Rusijos mokslų institutuose pagaminta technine įranga, skirta rinkti ir perduoti žvalgybinius duomenis. Dar įdomiau tai, kad perdavimai vykdavo Lietuvoje, lyg per filmus apie slaptuosius agentus.
„Susitikimai vykdavo slapta, kartą per porą mėnesių, per medžioklę arba S. Moisejenko priklausančiame garaže Šiauliuose“, – teigiama ataskaitoje.
O apie patį S. Moisejenko, kuris iliustruotas įsiamžinęs medžioklėje, rašoma, kad jis Lietuvoje šnipinėjo ilgą laiką ir buvo sukūręs didelį patikimų asmenų ir agentų ratą, kurie, kartais patys to nežinodami, padėjo Rusijai vykdyti žvalgybos veiklą.
Todėl dar rimčiau skamba vertinimas, kad sulaikytas Lietuvos karininkas buvo ne vienintelis užverbuotas agentas – tokių tarnaujančių Lietuvos kariuomenėje, dirbančių kitose institucijose gali būti ir daugiau. Dar apmaudžiau gali skambėti, kaip pigiai parsidavė Lietuvos karininkas, kuris, bylos duomenimis, už surinktą ir perduotą informaciją gaudavo nuo 500 iki 1000 eurų.
Vis dėlto pažymima, kad Lietuvoje Kremliui ne viskas sekėsi. Pavyzdžiui, antra grėsme po Rusijos žvalgybos tarnybų nurodoma Baltarusijos KGB, kurią ypač domina Lietuvos pozicija ir veiksmai Astravo AE klausimais, Lietuvoje nors ir veikė aktyviai bei bendradarbiavo su Rusija, juto nuolatinį lietuvių kontržvalgybininkų kvėpavimą. Kaip pavyzdys nurodomas Baltarusijos KGB vadovo Valerijaus Vakulčiko viešai išreikštas nepasitenkinimas Lietuvos tarnybų veikla.
Be Lietuvos kontržvalgybinės veiklos išaiškinant Rusijos agentus, Kremliui sunkiau sekėsi plėsti įtaką ir kituose frontuose. Pavyzdžiui, jei anksčiau Rusija bandė išlaikyti įtaką Lietuvos tautinėms bendruomenėms, ataskaitos autorių teigimu, „Rusijos tėvynainių politika Lietuvoje nėra itin efektyvi“.
Be to, tokios politikos atstovai pernai gavo mažesnę finansinę paramą, tad Rusijos siekis įtraukti rusakalbį jaunimą į savo veiklą pavyksta vis sunkiau.
„Vietos rusakalbis jaunimas taip pat nenoriai dalyvauja Rusijos tėvynainių organizacijų veikloje. Lietuvai skirtos kvotos Rusijoje organizuojamuose propagandiniuose renginiuose paprastai lieka nepanaudotos, mažėja rusakalbio jaunimo susidomėjimas studijomis Rusijos aukštosiose mokyklose. Tai kelia už tėvynainių politikos vykdymą atsakingų Rusijos valdžios atstovų nepasitenkinimą, nes trukdo įgyvendinti Rusijos tėvynainių politikos tikslus ir plėsti įtaką Lietuvoje“, – pažymima ataskaitoje.
Joje taip pat pridurta, kad viena iš Rusijos nesėkmių priežasčių galima laikyti ir išaugusį Lietuvos valdžios institucijų, nevyriausybinių organizacijų, žiniasklaidos dėmesį tautinių bendruomenių švietimo sistemai, integraciją skatinantiems projektams, pilietiškumo ugdymo renginiams. Kitaip sakant, kuo daugiau, atviriau Lietuvos nuomonių lyderiai, valdininkai ar nevyriausybininkai kalbasi su tautinėmis mažumomis, tuo labiau gali išaugti tarpusavio pasitikėjimas ir mažėti Kremliaus įtaka.
Galiausiai esą pastebimas ir Kremliaus propagandos ruporų neefektyvumas Lietuvoje: prokremliškų portalų lankomumas yra apgailėtinai menkas, tad, pavyzdžiui, pernai dėl mažos auditorijos nuspręsta neberengti Pirmojo Baltijos kanalo Lietuvai skirtų laidų „Litovskoje vremia“.
O Rusijos propagandistai, rengdami Lietuvą juodinančius reportažus, buvo priversti smarkiai išpūsti menkų protestų ar judėjimų mastą, mat susidurdavo su sunkumais, išekodami tinkamų pašnekovų ir tegalėjo remtis tik marginaliais, politikos užribio veikėjais.
Karui ruošiasi ir su kuklesniu biudžetu
Prie Kremliaus nesėkmių Lietuvoje galėjo prisidėti ir vis dar sudėtinga Rusijos ekonominė situacija. Apie pastarąją ataskaitoje pažymima tai, kad pernai Rusija išeikvojo visus rezervo fondo pinigus ir šiemet bus itin priklausoma nuo naftos kainų.
Bet tam tikras pasekmes jau dabar galima įžvelgti: nepaisant ambicingų V. Putino pažadų dėl ginkluotųjų pajėgų modernizavimo, naujos, „analogų pasaulyje neturinčios“ ginkluotės kūrimo, vien pernai oficialus Rusijos gynybos biudžeto finansavimas smuko nuo 4,7 proc. iki 3,3 proc. BVP.
Tiesa, pažymima, kad išlieka papildomo, įslaptinto finansavimo gynybos ir saugumo institucijoms tikimybė, o net ir su kuklesniais ištekliais Rusija tęsia dar 2009 m. pradėtos ir 2014 m. Ukrainoje bei vėliau Sirijoje išmoktomis pamokomis sutvirtintos karinės reformos tęsiamos. Pažymima, kad Rusija „nuosekliai didina naujos ir modernizuotos ginkluotės bei kovos technikos kiekį pajėgose“.
Tad net jei dėl finansinių sunkumų bei NATO veiksmų priešakinėmis pajėgomis sustiprinti Baltijos šalių gynybą Rusija nėra pajėgi mesti tiesioginio iššūkio NATO arba visiškai sukomplektuoti esamų bei kuriamų dalinių, imamasi tam tikrų gudrybių.
Pavyzdžiui, pabrėžiama, kad Rusija karių skaičiaus ar technikos trūkumą manevriniuose daliniuose (brigadose ar pulkuose) kompensuoja „turėdama bataliono taktines grupes (per 700-800 karių), su visa kovos technika ir personalu. Šios grupės formuojamos vien iš profesionalių karių ir geba pradėti kovos veiksmus per 24-48 valandas nuo įsakymo gavimo“.
Pažymima, kad Rusija kasmet vis didina šių bataliono taktinių grupių skaičių: jei 2016 m. jų buvo 96, pernai – 115, tai šiemet planuojama turėti 125 bataliono taktines grupes.
Palyginimui, Lenkijoje ir Baltijos šalyse NATO dislokavo iš viso vos keturias bataliono dydžio grupes. Ir nors karinės intervencijos tikimybė kol kas vertinama, kaip menkai tikėtina, vis dėlto pastebima tendencija, jog karinga Rusijos retorika palydima realiu pasiruošimu karui prieš NATO.
Pavyzdžiui, primenama, kad pernai vykusių pratybų „Zapad“ metu Rusija melavo apie tikrąjį pratybų dalyvių skaičių (jis buvo gerokai didesnis, nei oficialiai nurodomas 12,7 tūkst.), geografinę aprėpti (ji buvo platesnė, nes pratybos vyko ir nenumatytuose poligonuose) ir scenarijų (tai buvo ne antiteroristinės, o puolamosios pratybos, treniruojantis prieš konvencinį priešininką).
Pavyzdžiui, užsimenama, kad Lietuvos pašonėje esančiame Dobrovolskio poligone pirmą kartą po Šaltojo karo pabaigos „Rusijos strateginiai bombonešiai atliko realias antžeminių taikinių atakas“.
Galiausiai pripažįstama, kad Rusija savo ginkluotųjų pajėgų modernizavimą ir perginklavimą pastaruoju metu įžūliai maskuoja melaginga propagandine žinute, jog visa tai, pavyzdžiui, puolamųjų balistinių raketų „Iskander-M“ dislokavimas Kaliningrade, esą tėra atsakas į NATO veiksmus Baltijos šalyse.
Po to, kai prezidentė Dalia Grybauskaitė ketvirtadienį paskelbė, kad Lietuva svarsto išsiųsti iš šalies čia dirbančius Rusijos žvalgybos pareigūnus, veikiančius po diplomatine priedanga, DELFI nusprendė pasidomėti ir priminti, kaip Lietuvoje elgiasi įtariami ar netgi išviešinti rusų žvalgybininkai.
Atsakomybę dėl nervus paralyžiuojančios medžiagos „Novičiok“ panaudojimo Jungtinėje Karalystėje Kremlius iki šiol griežtai neigia. Vis dėlto britų kaltinimus Rusijos specialiosioms tarnyboms palaiko ir kitos šalys – JAV, Prancūzija, Vokietija, o taip pat ir Lietuva. Vakaruose augant spaudimui imtis veiksmų prieš diplomatais savo šalies atstovybėse apsimetančius Rusijos žvalgybininkus, Lietuva oficialiai pripažino svarstanti prisidėti prie tokios iniciatyvos.
Paklausta apie galimą Vilniaus atsaką į britų buvusio dvigubo šnipo apnuodijimą, prezidentė iš pradžių teigė, kad Lietuva gali išplėsti vadinamąjį nacionalinį Magnitskio sąrašą.
Jame šiuo metu yra 49 Rusijos piliečiai, kuriems dėl korupcijos, pinigų plovimo ir žmogaus teisių pažeidimų uždrausta atvykti į šalį. Tačiau neatmetama, kad galima imtis dar griežtesnių priemonių prieš rusų „diplomatus“.
„ES sutinka su Jungtinės Karalystės vertinimu, kad itin tikėtina, jog Rusija atsakinga ir nėra alternatyvaus paaiškinimo“, – teigiama bendrame pareiškime, kurį pasirašė netgi iš pradžių spyriojusios Vengrija, Graikija ir Bulgarija. Lenkija taip pat patvirtino galinti sekti Britanijos ir Lietuvos pavyzdžiu.
Tai nebūtų pirmas kartas, kai iš Lietuvos už veiklą, nesuderinama su diplomatiniu darbu, išsiunčiami Rusijos pareigūnai. Paprastai tokių veiksmų šalis imasi tada, kai diplomatais apsimetantys žvalgybininkai neklauso įspėjimų, ima elgtis agresyviai arba ima kelti tiesioginę grėsmę nacionaliniam saugumui.
Lietuvoje dar 2013 metais prieglobstį gavęs politologas, politinis aktyvistas Vsevolodas Černozubas kovo 18-ąją, Rusijos prezidento rinkimų dieną Vilniuje sako pastebėjęs jam jau pažįstamo asmens veidą. Prie Rusijos ambasados vykusios akcijos metu šalia sukiojosi ir jaunuolis, kurį V. Černozubas įtaria esant Rusijos slaptųjų tarnybų darbuotoją.
„Sutikau operatyvininką, kuris pernai metų pabaigoje mane sekė ir fotografavo bibliotekoje. Šį sykį aš jį atpažinau ir pats ėmiau fotografuoti“, – rašė V. Černozubas. Pastebėtas įtartinas asmuo esą greitai įsiliejo į minią ir pasuko į ambasados teritoriją iš kur vėliau skubiai pasišalino automobiliu.
DELFI V. Černozubas tikino, kad pernai jį slapta, neva vartydamas knygas bibliotekoje fotografavęs asmuo šį kartą iki pat atpažinimo niekuo neišsiskyrė: tylėjo, nieko nekalbino, tik stebėjo protestą.
„Tai jau ne pirmas atvejis, bet paprastai jie taip nesiafišuoja. O kai daro taip, kad žinotų, jog esu sekamas, tai tėra psichologinis spaudimas, kad aš bijočiau. Bet tai yra mūsų gyvenimo dalis.
Tik Lietuvoje mes jaučiamės ginami vietos valdžios – būtent todėl čia žmonės ir prašo prieglobsčio“, – teigė V. Černozubas. Nei jis, nei DELFI negali patvirtinti, kad nuotraukoje užfiksuotas asmuo išties yra Rusijos žvalgybų tarnybų darbuotojas.
Tyčinis sekimas ir smalsūs Vilniaus taksistai
„Toks pojūtis, kad jiems svarbiau pademonstruoti priežiūrą, labiau grasinti tokiu elgesiu, sukurti nesaugumo jausmą ir čia, Lietuvoje, nei realiai sekti kokias ten knygas bibliotekoje skaito“, – sakė N. Maliukevičius.
V. Černozubas taip pat atskleidė, kad net jei jo prielaidos dėl „operatyvininko“ nepasitvirtintų, tai nebūtų pirmas atvejis, kai kyla įtarimų dėl Rusijos žvalgybos tarnybų gudrybių. Pavyzdžiui, prieš kelerius metus jis pastebėjo, kad Vilniuje kai kurie taksistai ypač domisi atvykėlių iš Rusijos darbotvarke.
„Sėdi į automobilį, tave veža ir klausinėja iš kur tu, kas tu, į kokį mitingą važiuoji. Labai jau akivaizdžiai viskas vyksta, belieka ambasadai padėkoti, kad tokius nevykėlius atrenka“, – iš žvalgybininkų pastangų gauti informaciją tokiais senais KGB darbo metodais šaipėsi pašnekovas.
Vis dėlto Rusijos žvalgybos veikla Lietuvoje nėra vien tik politinių pabėgėlių pastebėjimai. Kai kurie Rusijos žvalgybininkai net ir pastebėti Lietuvos saugumo tarnybų, išlieka įžūlus ir kurį laiką nenutraukia savo veiklos.
Akylesni lietuviai jau balandį atkreipė dėmesį į nuotrauką, kurioje užfiksuotas minėtas žvalgybininkas. Studentai bei dėstytojai galėjo atpažinti Vilniaus universiteto Tarptautinių santykių ir politikos mokslų instituto patalpas. Jose rengiamos įvairios konferencijos, seminarai, į kuriuos neretai gali ateiti visi norintys be išankstinės registracijos. Net ir užsiregistravusieji dažniausiai netikrinami arba jiems neužkertamas kelias, mat nėra jokios legalios priežasties.
Tai, kad įdėmiai pašnekovų besiklausantis, mandagiai diskutuojantis Rusijos žvalgybos karininkas gali kelti nemažą grėsmę, mat patiklių, idealistiškai nusiteikusių ar tiesiog pilietiškų studentų verbavimas yra sena Kremliaus žvalgybų tarnybų taktika, patvirtina ir ekspertai.
Dar studijų laikais užmegzti ryšiai, pagalba vėliau gali atsiliepti karjerai, panaudoti, kaip šantažo priemonė. Todėl VU TSPMI ėmėsi beprecedentinių priemonių ir išplatino pranešimą savo feisbuko paskyroje.
„VSD Nacionalinių grėsmių vertinimo ataskaitoje teigiama, kad 2016 m. buvo fiksuotas nuolatinis Rusijos žvalgybos tarnybų karininkų lankymasis įvairiuose su tarptautiniais santykiais, politika, gynyba susijusiuose renginiuose, mokslinėse konferencijose ir kitur.
Pastebėjome, jog instituto renginiuose lankėsi ir VSD ataskaitoje užfiksuotas asmuo. Dalinamės keliomis jo nuotraukomis. Todėl raginame visą VU TSPMI bendruomenę kritiškai vertinti asmenų prašymus dalintis informacija. Paprastas, iš pirmo žvilgsnio įtarimų nekeliantis atsitiktinis kontaktas, gali reikšti Rusijos žvalgo pastangas kuo daugiau sužinoti apie jus, jūsų pažiūras, silpnybes. Asmuo gali pasiteirauti apie studentų rašto ar baigiamuosius darbus, paprašyti pasidalinti turima medžiaga ir pan. Būkime budrūs, saugodami save ir valstybę“, – sakoma pranešime.
Sykį rusų žvalgybininkas netgi buvo sukėlęs skandalą, kai vieno dėstytojo seminare ėmė provokuoti jį keistais klausimais apie Lietuvos energetinius projektus. Prisistatęs kaip „verslininkas“, rusas puikiai kalbėjo lietuviškai ir bandė kalbėtis su studentais, prašydamas iš jų darbų apie Lietuvos kariuomenę, šauktinius.
Atkreipiamas dėmesys ir į pasikeitusią to paties, kaip įtariama, žvalgybos karininko išvaizdą. Vienoje nuotraukoje žvalgybininkas matyti sėdintis netoli Vilniaus vicemero, socialdemokratų partijos pirmininko Gintauto Palucko.
M. Šešelgytės teigimu, problema ta, kad „jis visai nieko nebijo“, be to, neoficialiomis žiniomis, jis esą pastebėtas ir jau po garsiosios VSD ataskaitos, kurioje buvo „apšviestas“. Išsiųsti tokį „diplomatą“ iš šalies visuomet gali Užsienio reikalų ministerija, paskelbdama jį nepageidaujamu šalyje.
Tačiau tai reikštų, kad pagal diiplomatinę praktiką analogiškų veiksmų imtųsi ir Rusija, kuri paskelbtų kurį nors pareigūną iš Lietuvos ambasados Maskvoje nepageidaujamu.
Kaip rašoma dokumente, prieš Lietuvą nukreipta žvalgyba tiek Lietuvoje, tiek Rusijoje, tiek trečiosiose šalyse. Paprastai Rusijos žvalgybos tarnybų karininkai dirbdami Lietuvoje prisidengia diplomatiniu statusu ir lankosi įvairiuose renginiuose, mokslinėse konferencijose, leidinių pristatymuose, parodose ir kitur.
Anot VSD, įdomu tai, kad kai kurie Lietuvoje dirbantys Rusijos žvalgybos pareigūnai geba bendrauti lietuvių kalba, yra komunikabilūs, lengvai užmezga pokalbį, sumaniai maskuoja tikruosius savo domėjimosi motyvus.
Paprastai Rusijos žvalgas nori kuo daugiau sužinoti apie taikinį, jo pažiūras, silpnybes, galimus motyvus bendradarbiauti. Nepraėjus nė kelioms valandoms po pažinties žvalgas informuoja apie pažintį Maskvoje esančius savo koordinatorius, kurie ir sprendžia, ką toliau daryti su kontaktu.
Grėsmių vertinime teigiama, kad Rusijoje vyrauja labai plona riba tarp diplomatų ir žvalgybininkų, žvalgai mėgsta pasinaudoti jaunais ir naiviais Rusijos užsienio reikalų ministerijos darbuotojais Lietuvoje. Į renginius Lietuvoje Rusijos slaptųjų tarnybų darbuotojai dažnai vedasi žvalgyboms nepriklausančius, tačiau su jomis bendradarbiaujančius diplomatus.
Prezidento rinkimai baigėsi be staigmenų, pasaulio dėmesys atslūgo, tad dabar galima laukti blogiausio. Tokiomis nuotaikomis gyvena nepriklausomi rusų žurnalistai. Kol vieni jų, nelaukdami nužudytų kolegų likimo palieka šalį, kiti dirba toliau ir laukia – kada ir kokie grasinimai išsipildys?
Stiprėjant V. Putino valdžiai , nepriklausomos žiniasklaidos padėtis tik prastėjo. Bauginimus, persekiojimus, reidus ar fizinę jėgą pajutę žurnalistai žinojo, kad norėdami išgyventi jie turi tik kelias išeitis: prisitaikyti, paklusti, išvykti iš šalies arba toliau rizikuoti – t. y. dirbti savo darbą.
„Nepriklausoma ir rimta žurnalistika Rusijoje šiandien – tai ėjimas per minų lauką. Gali atsargiai vaikščioti, bet kažkada užlipsi ant minos“, – sako internetinio leidinio „Fontanka“ vyriausiasis redaktorius Aleksandras Gorškovas. Jo valdomas interneto portalas – vienas populiariausių ir įtakingiausių Sankt Peterburge, antrame pagal dydį Rusijos mieste.
Visos Rusijos mastu kasdieninė 300 tūkst. skaitytojų auditorija gali pasirodyti ne itin didelė, žurnalistams iš Skandinavijos ir Baltijos šalių A. Gorškovas priminė, kad reikia konkuruoti su didžiaisiais valstybiniais informaciniais šaltiniai, kuriems Kremlius negaili šimtų milijonų dolerių.
Vis dėlto, A. Gorškovo teigimu,„Fontanka“ – pelningas portalas, mat pajamos iš reklamos auga. Dar 2008 metais „Fontanka“ įsigijo leidėjai iš Švedijos – „Bonnier Business Press“, tačiau Kremliui išleidus įsakymą, kad žiniasklaidos leidinių kontrolinio akcijų paketo negali valdyti užsienio subjektai, švedai savo akcijas pardavė. Dabar „Fontanką“ valdo trys pagrindiniai akcininkai – rusai ir patys žurnalistai.
Žinomumo portalui netrūksta, o jį didina tyrimai, kurių atgarsį per pastaruosius kelerius metus buvo galima išgirsti ne tik Rusijoje, bet ir visame pasaulyje.
„Dar 2013 metais rašėme apie Sirijoje neoficialiai veikiančius rusų karius ir samdinius. Tada Kremliaus kontroliuojama žiniasklaida iš mūsų šaipėsi. „Na, žinote, čia juk „Fontanka“, juk nerimta“. O ir grupę „Vagner“ esą aš išgalvojau. Dabar viskas pasikeitė“, – sakė Denisas Krotkovas.
Tūkstančius samdinių, ginkluotų ne tik lengvaisiais ginklais, bet ir sunkiąja technika – tankais, artilerija, turėjusi „Vagner“ grupė pamėgino šturmuoti JAV ir kurdų sukilėlių pajėgų pozicijas. Į tai amerikiečiai atsakė galinga artilerijos aviacijos antskrydžių kontrataka, kuri, skirtingais duomenimis, pražudė nuo kelių dešimčių iki kelių šimtų „Vagner“ samdinių. Dabar apie „Vagner“ žino ir JAV ir Europos šalių žiniasklaida.
Tik nuo to „Fontanka“ žurnalistams, kelerius metus rašiusiems išsamius straipsnius apie „Vagner“ veiklą, narius, vadovybę ir ryšius su Kremliumi – nė kiek nelengviau. Priešingai, nuolatinis domėjimasis detalėmis apsunkino nuo 1999-ųjų veikiančio portalo gyvenimą.
„Po išleistų straipsnių apie „Vagner“, kuri priklauso J. Prigožinui, prieš mus paskelbtas karas, ypač iš jo valdomos žiniasklaidos grupės“, – DELFI pasakojo A. Gorškovas.
Jis priminė, kad nuo kuklaus virėjo, kelių restoranų savininko, V. Putino dėka iki maisto ir aptarnavimo paslaugų imperijos oligarcho iškilęs J. Prigožinas taip pat užsiima ir kita veikla.
Be jau minėto „Vagner“, J. Prigožinui priklauso ir vadinamasis „trolių fabrikas“ – įstaiga, kurioje dirba šimtai samdytų komentatorių, šlovinančių V. Putino režimą ir niekinančių jo priešininkus. Būtent dėl samdytų trolių veiklos J. Prigožinas ir dar keli jo valdomose bendrovėse dirbę žmonės neseniai įtraukti į JAV sankcijų sąrašą.
Bet jei dauguma amerikiečių apie J. Prigožiną ir trolių fabriką išgirdo pirmą sykį, tai A. Gorškovui ir visai „Fontanka“ redakcijai su V. Putino oligarcho galia teko susidurti ne sykį. Jie puikiai žino vieną adresą istoriniame Olgino rajone Sankt Peterburge.
Nuo netoli Fontankos upės įkurtos kuklios ir ankštos portalo redakcijos iki Olgine, Savuškino gatvėje esančio namo, pažymėto 55-uoju numeriu – apie 11 kilometrų ir mažiausiai pusvalandis kelio.
Svarbiausia tai, ką jie daro. Po „Fontanka“ publikacijų apie J. Prigožino, trolių, „Vagner“ ir V. Putino administracijos ryšius, žurnalistai sulaukė pirmosios keršto akcijos. J. Prigožino įkurtų šimtų melagingas naujienas platinančių tinklapių informacinė ataka tebuvo pradžia.
„Iš pradžių pasirodė straipsniai, kuriais siekta mus sukompromituoti, – sakė A. Gorškovas. Išties, po socialinius tinklus platinamų straipsnių turinys nebuvo itin subtilus – „Fontanka“ vadinta pinigų plovykla, JAV įtakos agente. – Tada prasidėjo spaudimas iš vietos valdžios, kibernetinės atakos, sekimas, finansinės informacijos vagystės, netgi mėginta fiziškai spausti mūsų darbuotojus – grasino susidorojimu. Turime savo šaltinių teisėsaugos struktūrose, jie kartais suinteresuoti tekinti informaciją savais tikslais. Tad turėjome patikimos informacijos, kad taip išties ir gali nutikti. Be to, bandyta spausti mūsų verslo partnerius“.
Vis dėlto A. Gorškovas pripažino, jog praėjo pusmetis nuo pirmųjų grasinimų, o „Fontanka“ vis dar dirba. Tiesa, tai gali būti tik tyla prieš audrą. Pokalbis su A. Gorškovu vyko likus vos dienai iki Rusijos prezidento rinkimų, o tai, anot A. Gorškovo, itin svarbu.
„Viena priežasčių, kodėl su mumis dar nesusidorojo – tai rinkimai. Galbūt ne visi buvo suinteresuoti, kad prieš rinkimus įvyktų didelis skandalas. Bet tai nereiškia, kad mums bus lengviau.
Manau, atvirkščiai – bus tik sunkiau, padėtis tik sunkės. Prognozės liūdnos“, – atsargiai rinkdamas žodžius liūdnai šyptelėjo A. Gorškovas. Jį keliolika metų gerai pažįstantis patyręs švedų žurnalistas Malcomas Dixelius vėliau pripažino, jog pirmą kartą mato savo kolegą tokį pesimistiškai nusiteikusį, netgi įbaugintą ir palaužtą.
„Buvusi „Vedomosti“ vadovė Jelizaveta Osetinskaja, kuri dabar JAV dirba „The Bell“ kadaise gerai pasakė, kad Rusijos žurnalistikoje, kaip keliuose yra tokia dviguba ištisinė juosta, kurios nevalia kirsti, jei nenori, kad tau būtų problemų.
Prieš 22 metus tokių linijų nepriklausomai žurnalistikai Rusijoje nebuvo, o dabar ji tikrai egzistuoja. Tad priimant sprendimus dėl straipsnių leidimo mums tenka tai prisiminti, nes kalbame apie darbovietės egzistavimą, kur dešimtys žmonių dirba ir uždirba pragyvenimui“, – sakė A. Gorškovas.
Tiesa, jis kaip mat paneigė, kad užsiima savicenzūra, tiesiog „tenka pasverti pasekmes“ prieš vieno ar kito straipsnio publikavimą. Tai, kad „Fontanka“ išdrįsta parašyti daugiau, nei tai sau leidžia kiti, esą rodo ir straipsnių apie „Vagner“ ciklas.
„Jų bus ir daugiau, kaip tik dabar tikriname informaciją, laukite“, – pasalūniškai šyptelėjęs tvirtino A. Gorškovas. Vis dėlto jis pripažino, kad net ir tos ištisinės linijos dabar nesimato taip aiškiai, kaip anksčiau.
„Jei anksčiau buvo aiškiai pasakyta, kad asmeninis Putino gyvenimas – neliečiama tema, o visa kita yra leidžiama, tai dabar ta riba labai išblukusi. Nes negalime nuspėti, kas, kaip ir kokią informaciją priims. Po „Vagner“ istorijos žinojome , kad einame į minų lauką, bet štai – kojas dar turime.
Kitaip nebūtų „Fontankos“, jei nepublikuotume. Aišku, mes nenorime, kad mus uždarytų, bet žinome, kad teks sumokėti kainą. Yra gera rusiška patarlė: „daryk, ką reikia, o kas nutiks, tas“, – po tokio tradicinio rusiško fatalizmo pliūpsnio dar kartą liūdnai šyptelėjęs A. Gorškovas panarino galvą.
Rusijoje paskelbus apie triuškinančią Vladimiro Putino pergalę jau pirmajame prezidento rinkimų ture, daugelis analitikų klausia: o kas toliau? Kokia bus užsienio politika? Pavyzdžiui, Kremliaus informaciniai ruporai triumfuodami jau prognozuoja ekonominę ir politinę Baltijos šalių izoliaciją. O gal ir dar blogiau.
Rusijoje jau ne vienus metus galima pastebėti itin keistą dvipolinį požiūrį į Baltijos šalis. Viena vertus, stengiamasi pabrėžti, kad „prie Rusijos sienų artėjanti NATO karinė infrastruktūra kelia grėsmę Rusijai “.
Tai, jog Lietuvoje, Latvijoje ir Estijoje NATO dislokavo kuklias gynybines pajėgas – vos po daugiašalį batalioną kiekvienoje šalyje, kai tuo metu Rusija prie Baltijos šalių sutelkė bent dešimt kartų didesnes pajėgas, netrukdo Kremliui reikšti savo nepasitenkinimo ir kalbėti apie „atsakomąsias priemones“. Pavyzdžiui, balistines raketas „Iskander“, naujus modernia ginkluote ir technika aprūpintus dalinius Vakarų karinėje apygardoje.
Bet kartu būtent iš Rusijos jau ne vienerius metus galima pastebėti ir priešingą naratyvą: silpnos, mažos, skurstančios, niekam nereikalingos, Vakarų išlaikomos marionetės Rusijai esą yra visiškai neįdomios – prioritetų sąrašo apačioje, nevertos dėmesio. Vienintelė priežastis Rusijai pakelti balsą – Baltijos šalyse esą klestinti rusofobija ir pažeidinėjamos rusakalbių teisės. Pastarąsias Kremlius gins. Bet daugiau jos niekam neįdomios.
Panašią nuomonę buvo galima išgirsti Sankt Peterburge dar prieš rinkimus. Čia DELFI kalbintas Dmitrijus Solonikovas tikino, kad Baltijos šalys esą yra ir liks vis karštėjančios Rusijos ir Vakarų šalių priešpriešos įkaitėmis.
Šiuolaikinio valstybinio vystymo instituto direktorius yra dažnas Kremliaus propagandinio ruporo „Sputnik“ pašnekovas. Ir nors kaip sociologas jis formaliai stengiasi pabrėžti esantis neutralus, Rusijoje D. Solonikovas vertinamas, kaip V. Putino režimui palankus ekspertas.
„Rusija Baltijos šalių pulti nesiruošia, net baisiausiame jūsų sapne. Šios šalys jau senokai paliko Rusijos užsienio politikos dėmesio viršūnes. Yra tokia Užsienio politikos koncepcija – dokumentas, kurį Užsienio reikalų ministerija tvirtina kas tris metus.
Praėjusio šimtmečio X dešimtmetyje Baltijos šalims tame dokumente buvo skirti keli puslapiai. Paskutiniojoje versijoje prieš pusantrų metų apie Baltijos šalis nepasakyta nė žodžio. Tai rodo Baltijos šalių vietą Rusijos užsienio politikoje – visiškas nulis“, – teigė D. Solonikovas.
Kitas diskusijoje dalyvavęs analitikas, leidinio „Gorod 812“ apžvalgininkas Antonas Muchinas tikino, kad Rusijos konfrontacija su Vakarais pasirinkta Kremliuje ir siekiant sutelkti rusų tautą. Tad esą vertinti Rusijos užsienio politiką remiantis oficialiais URM dokumentais nebūtinai yra protinga. Ypač turint omeny, kad sprendimus, tarp jų ir impulsyvius priima V. Putinas ir jo aplinka.
„Toks įspūdis, kad konfrontacija su Vakarais paremta asmeninėmis V. Putino nuoskaudomis. Tai gali atsiliepti ir Baltijos šalims. Kai anksčiau reikėjo sutelkti Rusijos liaudį, tai pakišo mitą apie fašistų siautėjimus Baltijos šalyse, pavyzdžiui, galima prisiminti „Bronzinio kario“ istoriją“, – įspėjo analitikas.
Vis dėlto naratyvai, kad Baltijos šalys esą yra niekam nereikalingos, bet kartu ir gali tapti konflikto židiniu, niekur nedingo iš Kremliaus informacinių kanalų ir po Rusijos prezidento rinkimų.
Pavyzdžiui, Kremliaus propagandos ruporu Baltijos šalyse laikomas portalas rubaltic.ru publikavo apie Baltijos šalis dažnai neigiamai atsiliepiančio Aleksandro Nosovičiaus straipsnį, kuriame teigiama, kad Rusijos politika Baltijos šalių atžvilgiu išliks nepakitusi.
Lietuva, Latvija ir Estija bus ignoruojamos politiniame lygmenyje, o taip pat trūkinės ekonominiai santykiai. Maskvos politika gali keistis tik tada, kai JAV savo satelitinėse šalyse nuspręs panaudoti „Baltijos kortą“, siekiant provokacijų prieš Rusiją“, – rašoma straipsnyje.
Jame taip pat pabrėžiama D. Solonikovo minėtas Užsienio politikos koncepcijos dokumentas, kuriame 2016 metais Baltijos šalims neskirta nė žodžio.
Tačiau tuo pat metu autorius pabrėžė, kad į valdžią atėjus V. Putinui Rusija ėmėsi veiksmų, siekdama „sumažinti savo priklausomybę nuo Lietuvos, Latvijos ir Estijos uostų, elektros tinklų, kitų infrastruktūros projektų“. Tai esą įrodo „sėkmingi energetiniai projektai“ – šiluminės elektrinės Kaliningrade, atominė elektrinė Astrave, Ust Lugos uostas netoli Estijos sienos.
„Antirusiška Lietuvos, Latvijos ir Estijos politika ES ir NATO viduje, blokuojant dialogą su Maskva, istorinės pretenzijos, karas su paminklais, šnipinėjimo manija ir paranoja vidaus politikoje, juodieji sąrašai ir deportacijos, vieši Rusijos ir prezidento įžeidinėjimai – kuo ilgiau visa tai tęsis, tuo mažiau bus apie ką kalbėti su Baltijos kaimynėmis“, – rašė Kremliaus propagandinis ruporas.
Anot jo, palikus Baltijos šalis izoliuotas – o tai esą yra valstybinės svarbos užduotis, apie kurią nesyk užsiminė pats V. Putinas, Lietuva, Latvija ir Estija taip pat bus atkirstos ir nuo tranzito iš Kinijos. Vis dėlto straipsnyje kaip mat atsiranda ir kitas polis. Esą pastaraisiais metais Vakarų šalys buvo priverstos užsiimti Baltijos šalių militarizacija ir NATO karinės infrastruktūros pritraukimu prie Rusijos sienų.
„Tačiau karinė-politinė Baltijos šalių reikšmė Rusijai – tai ne Maskvos santykių su minėtomis valstybėmis, o su Amerika klausimas. Juk Baltijos šalys nėra tarptautinės žaidėjos. Jomis žaidžiama. Praėjusio amžiaus X-jame dešimtmetyje JAV pasinaudojo Rusijos silpnumu, o Baltijos šalių nepriklausomybę naudojo kaip spaudimo prieš Maskvą priemonę.
Naujojo Šaltojo karo sąlygomis amerikiečiai visada vėl gali ištraukti Baltijos kortą ir dislokuoti branduolinius ginklus arba pastūmėti vieną iš tų šalių provokacijai prieš Rusiją.
Baltijos šalys JAV reikalingos, kaip rusų-amerikiečių santykiuose keičiama moneta, būtent todėl Amerika didina Baltijos šalių reikšmę Rusijai – siunčiama vis daugiau ginkluotės vien tam, kad paskui Lietuvą, Latviją ar Estiją būtų galima išmainyti į Rusijos nuolaidas JAV svarbesnėse srityse“, – rėžė rubaltic.ru.
Anot autoriaus, tokia paradoksali situacija, kai Kremlius esą atsisako kreipti dėmesį į Baltijos šalis, o amerikiečiai esą savo veiksmais provokuoja rusus, gali būti labai pavojinga.
„Kalbėtis reikia ne su marionetėmis, o su tais, kurie tampo virveles. Baltijos šalys taps to susitarimo tarp JAV ir Rusijos formulės dalimi , bet tų šalių militarizacija – tai statymų didinimas, kuris gali baigtis ir tiesioginiu kariniu susidūrimu regione“, – įspėjo autorius.
Amerikiečiams toks susidūrimas esą būtų nebaisus, o gal net naudingas. Rusai, kaip tvirtino pats V. Putinas, jau sukūrė įspūdingus priešnuodžius – ginkluotę, kuriai nėra analogų pasaulyje ir kuri Rusija pavers neįveikiama. Tačiau Baltijos šalys nukentės pirmiausiai.
„Todėl Baltijos šalių vadovams reikėtų apie tai pagalvoti, prieš sutinkant su provokacijomis prieš Rusiją. Tiesa, tos šalys už savo likimą nėra laisvai atsakingos: įsakymus duoda iš už lango“, – šaipėsi autorius.
Tokios mintys, net jei tėra vieno Kremliaus propagandos ruporo išraiška, anot Nerijaus Maliukevičiaus, išsakytos neatsitiktinai. Vilniaus universiteto Tarptautinių santykių ir politikos mokslų instituto dėstytojas, kuris nagrinėja informacinius karus mano, kad Rusijoje toks naratyvas egzistuoja jau seniai, nuolat kartojamas ir palaikomas aukščiausiu lygiu.
„Pagrindinė tezė ta, kad mes nesame savarankiški, esame ES arba Amerikos karinės pramonės marionetės. Be to, dar ir paribio valstybės – šis leitmotyvas matomas ir šiame rubaltic.ru tekste. Pats tekstas pasirodė, kaip dažnai būna, po svarbaus politinio įvykio – prezidento rinkimų“, – pabrėžė N. Maliukevičius. Jis tap pat atkreipė dėmesį, kad svarbiausia teksto dalis – ne tiek įžeidinėjimai, kiek raginimas „susimąstyti“.
„Toks bauginimas, bandant įteigti, kad mes nesame savarankiški ir ryšimės karinėms provokacijoms prieš Rusija yra lengvas šantažas – štai, kas nutiks, jei neklausysite mūsų.
Ši tema orientuota ne tik į mus, bet kartu ir dera su Rusijoje įtvirtinta „suverenios demokratijos“ koncepcija. Svarbu – kad būtum nepriklausomas nuo Vakarietiškų ar kitokių įtakų.
O kas tos marionetės, kurios nusirito ir jomis galima manipuliuoti? Baltijos šalys, Ukraina“, – įvardydamas Rusijos visuomenės nuomonių apklausose įprastinėmis priešininkėmis minimas šalis kalbėjo N. Maliukevičius.
Jis atkreipė dėmesį ir į tai, jog straipsnis rubaltic.ru pasirodė kaip tik po skandalingo režisieriaus Rimo Tumino interviu, kuriame jis kartojo kaip tik su Kremliaus propagandistų naratyvais sutampančias frazes: „reikėtų išeiti iš Europos Sąjungos“, „kartu su Latvija ir Estija sudaryti sąjungą, šlietis prie Skandinavijos šalių“, „Kas iš to, jei nusipirksime du tankus?“.
„Nesistebiu, nes jis gyvena toje informacinėje terpėje ir ar susivokia retransliuodamas tuos naratyvus racionaliai mąstančiai auditorijai“, – pastebėjo pašnekovas.
Dalyvaujame, bet juk nesiruošiame laimėti. Tokia vieno kandidato atstovės nuomonė puikiai apibūdina nuotaikas Rusijoje, kuri kovo 18 raginama balsuoti, kaip juokaujama, „prezidento Vladimiro Putino rinkimuose“. Visi žino nugalėtoją, tad kam tas vargas? Pasirodo, yra ir logika, ir prasmė.
Sergejaus Baburino nusiteikimas gali atrodyti pažįstamas. Jis Rusijos prezidento rinkimų kampanijoje – kaip koks eilinis dalyvis su labiau nei vidutiniška daina Eurovizijos atrankoje. Gal pastebės koks prodiuseris ar iš bėdos – muzikinio klubo savininkas, pakvies pagroti.
S. Baburinas nelaimės ne todėl, kad jis – statistas, bet todėl, kad jis toks – vienas iš septynių nykštukų, pastatytų prieš 1,68 metro ūgio „milžiną“ – dabartinį šalies vadovą, kuriam niekada nereikia atrankos, debatų ar tradicinės rinkimų kampanijos, jį ir taip liaupsina Kremliaus kontroliuojama žiniasklaida.
Ne paslaptis, kad būsimojo Rusijos prezidento rinkimų nugalėtojo pavardę jau seniai žino kiekvienas. O kas tas S. Baburinas? Negalite nieko gero ar blogo pasakyti apie S. Baburiną ar vadovaujamą Nacionalistinės Rusijos liaudies sąjungą? Nieko tokio, apklausos rodo, kad dauguma rusų panašiai galvoja apie jį patį – S. Baburinas gali tikėtis maždaug vieno proc. balsų rinkimuose.
Tad gal nenuostabu, kad vietinio ir kukliame bute įkurto S. Baburino štabo Sankt Peterburge vadove įdarbintai pensininkei Tatjanai didesnis galvos skausmas – ne rinkimai, o buto remontas.
Laiptinėje voliojasi 20 maišų su cementu. Plepi Tatjana pripažįsta, kad jos atstovaujamo kandidato kampanija – kaip Jamaikos bobslėjaus rinktinės pasirodymas žiemos olimpinėse žaidynėse: dalyvavimas prilygsta egzotikai.
„Mes žinome, kad Baburinas nebus prezidentu, na, tiksliau taip spėjame. O kam tada dalyvauti? Na, tiesiog malonu, kiti juk irgi dalyvauja“, – nuoširdumu trykšta Tatjana. Ir nors tikrai ne visi kandidatai viešai dega tokiu rusišku fatalizmu, panašios nuotaikos vis dėlto juntamos antrame pagal dydį Rusijos mieste.
Iš pirmo žvilgsnio Sankt Peterburge gali taip ir nepastebėti, kad šį sekmadienį čia, kaip ir visoje šalyje, vyks prezidento rinkimai. Kaip DELFI atstovas keliauju kartu su žurnalistais iš Skandinavijos šalių ir nesyk girdžiu, kaip jie stebisi rusiškų rinkimų keistenybėmis.
Bent jau skubančios senosios Rusijos sostinės centre nematyti jokių mitingų, agitacijų, vos keli šykščiai pamėtyti kandidatų plakatai.
Beveik visa agitacija ten, kur akis ir ausis vis dar sukišę informacijos alkį nors kartą pajaučiantys rusai – televizijoje. Kandidatų tarpusavio rietenos su dramatiškais išėjimais iš studijos, vandens šliūkšniais – tai rusiška tradicija, kurioje pagrindinis žaidėjas nesitepa rankų.
Neišsišoksi – tave pamirš. Kitaip, nei pagrindinį „kandidatą“. Juk niekam nekyla abejonių dėl nugalėtojo – realiai šaliai jau beveik du dešimtmečius valdančio Vladimiro Putino.
Stabilumas nuo 1999-ųjų, kai, regis, nedaug kam žinomas kresnas, savimi pasitikinčio žmogaus eisena krypuojantis premjeras iš Sankt Peterburgo užvaldė Kremlių, yra magiškas žodis.
Visi pokyčiai, reformos – kad ir kokie butaforiniai bebūtų, Rusijoje siejami su V. Putinu, jo darbu, jo vizijos vykdymu. Visi tikri ir tariami ekonominiai, socialiniai, tarptautiniai pasiekimai, kurie verti pasididžiavimo – tai V. Putino nuopelnas.
Tūkstančiai tokių plakatų iškabinti stotelės ir netgi viešbučiuose visame mieste. Tiesa, juose formaliai agituojama ne už konkretų kandidatą, o už patį balsavimo veiksmą: tiesiog ateikite kovo 18-ąją į rinkimus ir balsuokite.
O tai yra Rusijos prezidento rinkimų ir paties V. Putino kampanijos esmė: jūs tik ateikite, sudalyvaukite, nes nors mes neabejojame lyderio pergale, bet kartu užtikrinsite stabilumą, nes jis yra praeitis, dabartis ir ateitis. Tik ji turi būti aiškiai apibrėžta, pageidautina – pozityviai atrodančiais skaičiais.
Būtent čia slypi kone vienintelė rinkimų intriga. Mat žinant nugalėtojo pergalę, nežinomuoju veiksniu lieka tik balsavimo aktyvumas: kiek žmonių ateis į rinkimus? Į šiuos kviečiantys plakatai – ne vienintelės priemonės, kurios pasitelktos siekiant „įvykdyti planą“: V. Putiną ir taip perrinks, bet svarbu, kad pergalė nekeltų abejonių, todėl reikia bent 70 proc. aktyvumo.
„Tikimės, kad aktyvumas sieks apie 70 proc. Nenorime, kad kam nors kiltų kokių nors abejonių dėl šių rinkimų legitimumo“, – nė nemanydamas slėpti savo užduoties aiškino antras žmogus pagal svarbą V. Putino rinkimų kampanijos vietiniame štabe Konstantinas Serovas.
Sankt Peterburgo vicemeras susitikimo su DELFI metu elgiasi taip, kaip tik galima tikėtis iš V. Putino aplinkos žmogaus: tvirtas, savimi pasitikintis alfa patinas, kuris vieną sekundę neslepia arogancijos, o jau kitą neva draugiškai ir nuoširdžiai juokauja, švelniai pašiepdamas minkštus ir naivius Vakarų šalių žurnalistus.
„Galiu pasakyti, kad tai niekaip nepaveiks mūsų kampanijos“, – į DELFI klausimą apie Pavelo Skripalo nunuodijimo atvejį ir kaip niekada vieningą bei kaltinančią Vakarų reakciją atšauna kiek susierzinęs K. Serovas.
Jo užduotis – į rinkimus pritraukti kuo daugiau žmonių, o ne rūpintis, kaip jis pats teigia, „pavieniais nepatenkintųjų atvejais“, apie kuriuos užsimena „Amnesty International“ atstovė iš Danijos.
„Miša, kiek ten tų oficialių skundų buvo, penki, šeši? – spragsėdamas pirštu K. Serovas atsisuka į savo pavaldinius, kurie labiau primena ne rinkimų štabo atstovus, o Volando pagalbininkus – Michailo Bulgakovo kūrinio „Meistras ir Margarita“ herojus: gudriai primerktomis akimis kiekvieną žurnalistą varstantis senyvo amžiaus vyriškis neištaria nė žodžio, kostiumuotas nedidelio ūgio padėjėjas staiga įsmeigia akis į telefoną ir kažko įnirtingai ieško.
Ir tik dirbtinės odos švarku vilkintis vyras pataikūnišku balsu pritaria, kad užfiksuoti penki skundai, iš jų trys jau atmesti, kaip nepagrįsti. Patenkintas tokia informacija K. Serovas pasikaso plikę ir vėl atsisuka į užsieniečius. – Štai matot, nejau čia verta kelti triukšmą? Visur pasitaiko nepatenkintų“.
Tik neseniai paskirtas V. Putino štabo vadovo pavaduotoju Sankt Peterburge, K. Serovas ėmėsi vykdyti Kremliuje numatytų užduočių.
„V. Putinui reikia to formalaus palaikymo, tų 70 proc., nes kitaip atrodys nekoks vaizdelis, tas jo neišrinkto caro įvaizdis tik stiprės, o įžeidimų jis tiesiog negali pakęsti.
Todėl taikomos visos priemonės. Pavyzdžiui, Sankt Peterburge, kaip ir kitur, žmonės raginami balsuoti trumposiomis žinutėmis – bet kur, kad ir nesavo rinkimų apylinkėje, kad tik balsuotų. Visoje Rusijoje vyksta asmenukių konkursas – nusifotografuoji prie balsadėžės ir gali laimėti naują „iPhone“.
O, pavyzdžiui, ligoninėse, universitetuose, gamyklose, net kalėjimuose, kitose valstybinėse įstaigose jų vadovybei įsakyta „aktyviai raginti“ ligonius, studentus, kalinius ar darbininkus balsuoti vietoje. Visi supranta, kad tai – ne šiaip raginimas. Taip surenkami aiškūs sąrašai tų, kas balsavo, o kas ne. Nebalsavusiųjų, žinoma, gali laukti liūdnos pasekmės.
Be to, imamasi gudrybių. Pavyzdžiui valstybinėse įstaigose rengiami tokie mini referendumai-apklausos, kurių metu klausiama, ką norėtumėte pagerinti savo įstaigose, kaip vertinate jų darbą.
Apklausų rezultatai, žinoma, surenkami kartu su balsalapiais prezidento rinkimuose ir tokiu būdu stengiamasi padidinti balsavimo procentą“, – sakė analitikas, politikos psichologas Valentinas Biankis.
Balsadėžės – lyg picos į namus
Raginimus balsuoti, kaip spaudimo priemonę jaučia visi ir visur. Pavyzdžiui, anot viešbučio administratorės, balsuoti raginantys plakatai iškabinti todėl, kad „iš kitų miestų atvykę ir čia apsistoję svečiai galėtų atlikti savo pilietinę pareigą“.
Tai reiškia, kad gali balsuoti ne šiaip kitoje rinkimų apylinkėje – nacionalinei ar vietinei VRK nurodęs „svarią priežastį“, VRK narius su balsadėže gali išsikviesti, kaip picą – tiesiai į viešbučio kambarį.
„Tai gudru, nes juk niekur atvirai nesakoma, už ką reikia balsuoti – visi ir taip turi susiprasti, o formaliai tai tėra pilietinio aktyvumo skatinimas, tad prie to niekaip oficialiai negali prikibti“, – sako V. Biankis. Kita vertus, anot psichologo, balsuoti raginantys plakatai taip pat surašyti gudriai. Juk raginama balsuoti prezidento rinkimuose.
„Kitaip sakant, raginama ne šiaip išrinkti, o tiesiog balsuoti už prezidentą. O kas yra prezidentas? Taigi“, - šypteli V. Biankis.
Jo žodžius palydi triukšmas gatvėje – pro viešbutį pravažiuoja automobilis su balsuoti raginančiais plakatais, vėliavomis, o dėl viso pikto, kad į rinkimus ateitų ir neregiai, garsiakalbiu skelbia tą pačią žinią: šiandien rinkimai, atlikite savo pilietinę pareigą! Vis dėlto pirmiausiai apie pareigas turi galvoti V. Putino aplinkos žmonės. Pasitelkus jėgos struktūras galima bauginti, vilioti, kitaip pritraukti rusus į rinkimus. Bet svarbiausia yra rezultatas – susimauti niekas neleidžia.
„Šiuo metu bent jau mūsų mieste V. Putino rinkimų štabe vyksta kova, kas labiau įsiteiks, kas prisiims daugiau nuopelnų už sumobilizuotus rinkėjus, už pasiektą aktyvumo procentą. Tai rizikinga, nes neįvykdžus plano, gali laukti pasekmės“, – antrina Ksenija Kločkova.
Ši opozicinio ir Sankt Peterburge itin populiaraus tinklapio fontanka.ru žurnalistė praėjusią savaitę netyčia sukėlė skandalą, kuris pasiekė paties V. Putino rinkimų štabo ausis Maskvoje.
Paaiškėjo, kad prezidento rinkimų štabui Sankt Peterburge vadovaujantis ir, kaip įtariama, pačiam V. Putinui disertaciją už jį parašęs Vladimiras Litvinenka nesutaria su kitais įtakingais štabo nariais ir numatyta rinkimų strategija.
Tai paviešinusi K. Kolčkova užsitraukė V. Putino rinkimų štabo nemalonę, dėl ko numatytas DELFI ir Skandinavijos šalių žurnalistų bei žmogaus teisių gynėjų vizitas V. Putino rinkimų štabe buvo atšauktas, mat jį organizavo pati K. Kločkova.
„Tas konfliktas tėra ledkalnio viršūnė. Iš pirmo žvilgsnio jis jums gali nieko nereikšti, bet mums tai svarbu, nes tarpusavyje nesutariantys V. Putino rinkimų kampanijos nariai yra informacijos lobis – jie linkę tekinti informaciją žurnalistams, ypač opoziciniams“, – sakė K. Kločkova.
Tiesa, ji pripažįsta, kad opozicinė žiniasklaida kol kas yra vienintelė šaka, kurios prieš pat rinkimus nesiryžta pjauti Kremlius. Tik ar tai ilgai truks?
K. Kločkovos viršininkas, fontanka.ru vienas savininkų ir vyriausiasis redaktorius Aleksandras Gorškovas, pripažįsta, kad kol kas dar galima juoktis ir V. Putino atstovų taikomų priemonių.
„Pavyzdžiui, jūs jau, tikriausiai girdėjote apie sms, raginančias balsuoti, ar ne? O aš tokį perspėjimą išgirdau vos įsėdęs į „Aeroflot“ lėktuvą Milane.
Spaudimas yra neįsivaizduojamas. Nemanau, kad raginimą balsuoti prezidento rinkimuose perskaitęs lėktuvo kapitonas tai darė savo iniciatyva“, – liūdnai šyptelėjo A. Gorškovas. Jį 15 metų pažįstantis žurnalistas Malcolmas Dixelius iš Švedijos atrodė sunerimęs.
„Jis visko yra matęs ir patyręs, išgyvenęs sunkius laikus. O tokių Rusijoje buvo nemažai. Bet pirmą kartą jį matau taip sunerimusį ir išsigandusį dėl ateities“, – tyliai prasitarė M. Dixelius.
Tiesa, prieš rinkimus Sankt Peterburge opozicijos nariai pajuto Kremliaus dėmesį. Likus savaitei ar mažiau iki balsavimo mieste buvo sulaikyti ir į areštines už daryti keliolika opozicijos aktyvistų.
„Juokingiausia, kad buvo sulaikyti ir Aleksejaus Navalno komandos žmonės, nors jis net nedalyvauja rinkimuose – pernai jam tai, kaip ir tikėtasi, uždrausta iškelti kandidatūrą.
Sulaikė, labai greitai nuteisė ir paskyrė keliolikos dienų įkalinimo bausmes „už nesankcionuotus mitingus“, o kai tuos teisiamus žmones prie teismo salės atėjo palaikyti jų rėmėjai – sulaikė ir vietoje teisė ir juos, štai kokia mūsų valstybė“, – ironiškai šypsodamasis pasakojo nepriklausomas fotografas Davidas Frenkelis.
Jo žodžius patvirtino ir A. Navalno komandos žmonės. Likus kelioms dienoms iki rinkimų, DELFI žurnalistui pavyko apsilankyti pagrindiniu V. Putino oponentu šalyje vadinamo A. Navalno štabe.
Vaizdas toks, kad būtent čia yra pagrindinio opozicijos kandidato būstinė: dešimtys ankštoje ir tvankioje patalpoje susigrūdusių jaunuolių klausosi net įraudusio nuo nenutrūkstamos greitakalbės pasakotojo instruktažo.
Ir nors A. Navalnas – ne kandidatas, o jo komanda aktyviai ragina tiesiog boikotuoti rinkimus, jie taip pat aktyviai registruojasi, kaip stebėtojai: eis į rinkimų apylinkes, fiksuos pažeidimus.
„Prieš mus gali naudoti įvairiausią taktiką. Nors viską darome pagal įstatymus – turėsime ir pažymėjimus, visus leidimus, mus greičiausiai bandys išvaryti iš rinkimų apylinkių – taip jau daryta anksčiau: 20 val. stebėtojams jau nebegalima patekti į balsavimo vietą, bet joje galima likti atėjus anksčiau. Tai tokiu atveju policininkai tiesiog išvaro į lauką „patikrinti“ dokumentų, nustato, kad nieko nepažeidėme, bet atgal jau nebeįleidžia dėl formalaus reikalavimo“, – pasakojo A. Navalno štabe po 12-14 val. per parą pastarąsias savaites praleidžiantis Piotras Popovas.
Jis tikina, kad prieš A. Navalno štabą bandytos įvairios bauginimo priemonės: nuolatiniai policijos arba saugumo darbuotojų vizitai, naktį padegtos durys.
„Mes prie to įpratę, stengiamės laikytis vieningai“, – pavargusiu balsu kalba P. Popovas. Tačiau kai kalba pasisuka apie opozicijos vienijimąsi prieš rinkimus, kalbos apie vienybę išgaruoja ir pasigirsta dar Vilniuje, „Laisvosios Rusijos forume“ girdėta opozicijos kandidatų konkurencijos gaida.
„Ji nėra opozicionierė, ji neatstovauja masių, neturi didelio palaikymo, politinės patirties, jos praeitis, tėvo ryšiai su V. Putinu ir jos kampanija tėra iliuzija“, – apie formaliai opozicijos balsu laikomą Kseniją Sobčiak negailestingai rėžia kitas A. Navalno komandos bendražygis, prisistatęs Sergejumi.
Pramogų pasaulyje mirgėjusi ir skandalingu elgesiu išgarsėjusi K. Sobčiak dabar bando kurti surimtėjusios, rūpestingos moters įvaizdį. Tokį, kad būtų aišku – ji vienintelė reali opozicijos kandidatė. Viena prieš visus, protesto balsas ir galimybė jaunimui išreikšti savo valią.
Išties, K. Sobčiak štabas Sankt Peterburge primena jaunų hipsterių kavinę. Patalpų nuomos sutartis, kaip tikina vietos štabo vadovas Konstantinas Goloktejevas, baigiasi balandžio mėnesį. O kas tuomet? Ypač turint omeny, kad K. Sobčiak neturi rimtų galimybių – visoje šalyje geriausiu atveju gali tikėtis 4 proc. balsų, o gimtajame Sankt Peterburge – apie 10 proc.
„Tuomet kursime partiją arba judėjimą, dar nežinome“, – dar prieš K. Sobčiak paskelbimą apie kuriamą politinį judėjimą svarstė K. Goloktejevas. Akivaizdžiai vyriausias iš susirinkusių K. Sobčiak palaikytojų Sankt Peterburge, vyriškis pripažino, kad jo štabe dirba vos keliolika žmonių, kurių ateitis po rinkimų neaiški.
Bent jau kol kas panašu, kad K. Sobčiak prijaučiantiems ši kampanija tėra proga pasireklamuoti. Pavyzdžiui, K. Sobčiak reklamuojamame laikraštyje „pozityvias žinias“ skelbia judėjimas „Ekstremum“ – vien pernai šio K. Sobčiak palaikomo judėjimo aktyvistai „išgelbėjo 196 miškuose pasiklydusius žmones, 800 kačių, paukščių ir šinšilų“.
Tokia taktika gal ir įrodo, kad K. Sobčiak ir jos rėmėjams išties trūksta patirties, kaip „pagrindiniam opozicijos balsui“, kita vertus, net ir turintiems patirties yra akivaizdu, jog dalyvavimas rinkimuose yra keista V. Putino režimo ir dalyvių simbiozė: vieni savo dalyvavimu palaiko kitus ir savo gyvastį.
Pavyzdžiui, komunistų partijai tikrai netrūksta patirties dalyvaujant prezidento rinkimuose – juose komunistai kandidatus kelia nuo pirmųjų Rusijos Federacijos gyvavimo dienų.
Tik sekretorės kabinete gali išvysti komunistiniams laikams kiek netikėtus atributus – modernius kompiuterius ir tualetinio popieriaus rulonus.
Apsilupusiame ir raudonomis komunistų vėliavomis paženklintame pastate gali pasijusti, lyg nusikėlęs į praeitį ar apsilankęs komunizmo muziejuje: atvėrus duris pasitinka Lenino bei Stalino biustai, šviesų komunistinį rytojų skelbiantys lozungai, o žurnalistus sutinka nenusakomo amžiaus senoliai.
„Tai yra vadinamieji karo vaikai – Leningrado blokadą karo metais išgyvenę žmonės, juos čia mielai priima“, – paaiškina Ks. Koločkova, rodydama į medaliais apsikarsčiusius senolius. Greitai jie užleidžia susirinkimų salę žurnalistams.
Salėje – madingai, tarsi hipsteris atrodančio Lenino, Karlo Markso plakatai. Pastarasis aprengtas „Terminatoriaus“ drabužiais ir skelbia, kad dar sugrįš.
Tačiau pasiklausius trumpai P. Grudinino programą pristatančios Olgos Chodunovos, vėl esi sugrąžinamas mažiausiai tris dešimtmečius atgal: 20 punktų P. Grudinino kampanijoje – tie patys komunistiniai lozungai apie nacionalizavimą, darbininkų teises.
Nekeista, kad komunistų kandidatas, kaip ir kitas potencialiai į antrąją vietą rinkimuose taikantis radikalas – V. Žirinkovskis vadinami „sistemine opozicija“.
„Kai reikia, jie pakritikuoja Kremlių, bet kai reikia balsuoti už svarbius dalykus – visada palaiko V. Putiną“, – pabrėžia keliolika metų Rusijoje dirbantis suomių žurnalistas Andersas Mardas.
Tad iš pirmo žvilgsnio netikėtos P. Grudinino štabo atstovės O. Chodunkovos kalbos apie tai, kad „komunistai nepalaiko agresijos Donbase, nepritaria konfrontacijai su JAV ir nesirengia okupuoti Baltijos šalių“, neskamba itin patikimai. Kai reikės balsuoti, kaip bus tada?
Vienas jaunas, išvaizda į Če Guevarą panašus, tačiau fotografuotis kažkodėl griežtai atsisakantis jaunuolis prisipažįsta: jis – Karlo Markso raštais susižavėjęs komunistas, dalija lankstinukus, yra savanoris. Tačiau kaip studentas jau sulaukė nevienareikšmiškų raginimų balsuoti „už teisingą“ kandidatą ir kaip įrodymą nufotografuoti savo balsalapį mokslo įstaigos vadovybei.
„Nežinau, ką darysiu“„ – pripažįsta jaunasis komunistas, pats, regis sutrikęs dėl savo naivaus požiūrio ir realybės susidūrimo.
O dabar apie svarbiausia.Taip po pusantros valandos kalbų apie kasdienius rusų rūpesčius Vladimiras Putinas savo metiniame pranešime ketvirtadienį pradėjo grasinimų pasauliui tiradą, kurios metu pristatė naujausių branduolinių ir kitų „analogų neturinčių“ strateginių pajėgumų galimybes. Taip perrinkimo siekiantis Rusijos prezidentas pasiuntė kelias iškalbingas žinutes.
„Mes jus palaidosime“, – tokią frazę dar 1956 metų lapkritį ištarė tuometinis Sovietų sąjungos lyderis Nikita Chruščiovas. Ir nesvarbu, kad vėliau jis teisinosi tenorėjęs pasakyti, jog socializmas ir komunizmas palaidos kapitalizmą – Vakaruose žinutė buvo priimta, kaip pasauliui branduoliniais ginklais mosuojančios SSRS grasinimas „užkasti Vakarus“.
Kasmetinis V. Putino pranešimas Federacijos tarybai įprastai būna formali ataskaita apie tariamus Rusijos pasiekimus ir pažadų dalyba. Kaip ir kasmet, šiemet V. Putinas vėl žadėjo daugiau lėšų skirti keliams, teigė, kad mokytojai nusipelnė geresnių algų, o atokiose srityse gyvenantiems žmonėms turėtų būti gerinamos galimybės pasinaudoti medicinos paslaugomis.
Demografinės problemos, skurdas, technologinė pažanga – šių ir kitų klausimų aptarimas užtruko pusantros valandos. Prieš kelerius metus tokio pranešimo metu V. Putino kalbos apie iššūkius netgi užmigdė premjerą Dmitrijų Medvedevą. Tačiau šį kartą niekas nemiegojo.
Mat po pusantros valandos įprastinių liaupsių savo režimui ir kritikos korumpuotiems valdininkams, V. Putinas prabilo „apie svarbiausius dalykus“ – šalies ginklavimosi viziją.
„O ką gi mes padarėme be protestų ir įspėjimų, kuo į tokį iššūkį atsakė Rusija?, – retoriškai klausė V. Putinas ir pats atsakė į savo klausimą, – štai kuo“.
Ėmęs vardinti naujos kartos raketas ir kitą ginkluotę V. Putinas prikaustė susirinkusiųjų dėmesį. Salėje sėdėjo ir Rusijos užsienio reikalų ministras Sergejus Lavrovas – tas pats, kuris dar trečiadienį kaltino JAV dėl amerikiečių Europoje laikomų taktinių branduolinių ginklų, kurie esą kelia grėsmę pasauliui.
Tačiau klausantis visiškai priešingos, tarsi iš George'o Orwelo knygos „1984“ iškarpos ištrauktos V. Putino kalbos apie Rusijos puolamąjį branduolinį arsenalą logiką buvo galima pamiršti.
Iš pradžių pristatyta naujos kartos balistinė raketa „Sarmat“. 200 tonų svorio raketa esą yra modernesnė, nei bet kuri kita pasaulyje. 11 tūkst. km atstumu ji gali gabenti ne tik iki 15 branduolinių galvučių, bet ir hipergarsinius ginklus.
„Parodykite, prašau, video“, – įsakė Rusijos prezidentas ir šalia esančiuose ekranuose pasirodė vaizdo įrašas iš vieno Rusijos raketinio karinio dalinio, kuriame į šachtą kraunama milžiniška RS-28 raketa, Vakaruose jau sulaukusi NATO klasifikacijos – „Satan-2“.
Tiesa, originalų vaizdo įrašą kaip mat pakeitė kompiuterinės grafikos būdu sukurtas trumpas filmukas, kuriame rodomas balistinės raketos pakilimas, jos skrydžio trajektorija. Trečiajai raketos pakopai skriejant stratosfera matomos mažiausiai 5 milžiniškos branduolinės galvutės.
Kruopščiai surežisuoto V. Putino pranešimo spektaklio metu televizijos kameros krypo į salėje susirinkusiųjų veidus. Jei kai kurių iš jų veidus ir iškreipė siaubo išraiškos, tai viską užgožė dar siurealistiškesnės reakcijos – plojimai. Vaizdo įraše rodant, kaip branduolinėms galvutėms sminga į JAV Floridos valstiją, susirinkusieji plojo ir šypsojosi. Nemažai turtingų rusų turi vasarnamius Majamyje, mėgsta ten atostogauti, bet galvutėms smingant į Floridą salė plojo.
Tiesa, vargu ar kas iš civilių tuo metu spėjo suprasti, kad paskutinė vaizdo įrašo dalis – tai dar 2007 metais sukurto kompiuterinės grafikos filmuko iškarpa, kurioje vaizduojama ne „Sarmat“, o šios raketos pirmtakės – dar sovietmečiu sukurtos R-36M „Vojevoda“ (Satan-1) galvutės.
Bet V. Putinas nebuvo linkęs sustoti ir lyg užsikirtęs ėmė dar dažniau kartoti apie „analogų pasaulyje neturinčią ginkluotę“. Pavyzdžiui, ekspertus turėjo priblokšti prezidento pareiškimas, kad Rusija sukūrė „beveik neriboto nuotolio žemai skrendančią, sunkiai pastebimą sparnuotąją raketą, galinčią skristi dešimtis kartų toliau, nei bet kuri kita“, o tokios branduolinį variklį esą turinčios raketos negali numušti jokia priešraketinės gynybos sistema.
Komentuodamas vaizdo įrašą, kuriame kompiuterinės grafikos būdu parodoma, kaip iš šiaurinės Rusijos dalies paleista sparnuotoji raketa skrieja virš sausumos, vėliau – virš Atlanto vandenyno, kerta Magelano sąsiaurį, V. Putinas gyrėsi, kad „raketa gali manevruoti ir skristi tiek, kiek nori“.
Vaizdo įrašo pabaigoje raketa smogė Pearl Harbore įkurtai JAV Ramiojo vandenyno laivyno vadavietei. Smūgį Havajų saloms salėje vėl palydėjo audringi plojimai.
„Negi sukūrė amžinąjį variklį? Štai kokia naujiena. Skraido tiek, kiek nori“, – ironiškai iš V. Putino pagyrų šaipėsi dienraščio „Kommersant“ apžvalgininkas ir Maskvos Karniegio centro analitikas Andrejus Kolesnikovas.
Susilaikyti negalėjo ir amerikiečiai, kurie dar praėjusio amžiaus 7-jame dešimtmetyje svarstė tokių, branduoline energija varomų sparnuotųjų raketų kūrimo galimybę, tačiau jos atsisakė, nes tokios technologijos pasirodė esančios pernelyg pavojingos ir nepatikimos.
Vienos tokios raketos sudužimas galėtų užkrėsti radioaktyviomis medžiagomis nemenką teritoriją. Tiesa, Pentagono pareigūnai jau patvirtino, kad būtent tai pernai ir nutiko – esą Arktyje vykusių bandymų metu sudužo bent kelios tokios Rusijos raketos. Bet V. Putinas tęsė hipnozės seansą.
„Nieko panašaus pasaulyje nėra sukurta. Gal kada ir atsiras, bet mūsų vaikinai vėl kažką sugalvos“, – šyptelėjo V. Putinas, pristatydamas dar vieną „stebuklą“. Pavyzdžiui, prieš kelerius metus į viešumą patekus bepiločio povandeninio aparato „Status-6“ nuotraukoms, svarstyta, kad toks 100 megatonų branduolinį užtaisą nešantis ginklas gali sukelti cunamius šalia JAV pakrantės miestų. V. Putinas patvirtino – tokia sistema jau esą sukurta, gali gabenti ir branduolinius užtaisus.
„Galiu pasakyti, kad tokie aparatai gali smogti priešininko lėktuvnešių grupėms ir sausumos įtvirtinimams, gali judėti ypač giliai, greičiau už visus povandeninius ir kitus laivus, torpedas, tai tiesiog fantastika“, – aidint plojimams kalbėjo V. Putinas.
„Video, prašom!“, – lyg Volandas iš Michailo Bulgakovo kūrinio „Meistras ir Margarita“ sukomandavo prezidentas. Įraše povandeniniai aparatai smogė JAV lėktuvnešio grupei ir Arktyje įkurtai bazei. V. Putinas pridūrė, jog iš tikrųjų naujai sparnuotajai raketai ir povandeniniam aparatui pavadinimai dar neišrinkti. Juos galima pasiūlyti Gynybos ministerijos puslapyje.
Be to, Rusijos prezidentas vėl sulaukė plojimų, pristatęs naują hipergarsinę raketą „Kinžal“, kurios greitis esą 10 kartų viršija garso greitį. „Video, prašom“, – jau įprastą komandą ištarė V. Putinas, rodydamas naikintuvo Mig-31 su prikabinta raketa pakilimą. Dar vienoje kompiuterinės grafikos animacijoje pademonstruotas įsivaizduojamas „Kinžal“ smūgis britų lėktuvnešį lydinčiam JAV „Ticonderoga“ klasės kreiseriui. Vėl plojimai, lyg šokėjai parodžius triuką.
„Bet ir tai – dar ne viskas“, – besišypsančiai miniai rėžė V. Putinas, pridūręs, kad amerikiečius nesyk įspėjęs dėl priešraketinės gynybos. Rusija ją esą įveiks „naujos kartos priemonėmis“, o tokiomis, dar 2004 metais išsakytomis kalbomis, anot V. Putino, Kremlius siekė „paskatinti mūsų sąjungininkus pradėti derybas“.
„Stebėtina, jog net jei Rusija buvo ir yra branduolinė valstybė, su mumis niekas nenorėjo šnekėtis, mūsų niekas neklausė. Paklausykite mūsų dabar, – rėžė V. Putinas. Po „paklausykite mūsų dabar“ minia pašėlo – susirinkusieji pakilo iš savo vietų ir vėl pasigirdo audringi plojimai.
Po dar vieno „video, prašom!“ pasirodė balistinės raketos pakilimas. Kaip ir įprastai, realus video nutrūko, vėl pasirodė kompiuterinė grafika: į Žemės atmosferą iškeltas sparnuotas hipergarsinis aparatas „Avangard“. JAV karo laivų ir priešraketinės sistemos išvengusio aparatas skrydis sukėlė dar vieną pagarbių plojimų bangą.
„Nieko panašaus niekas daugiau neturi“, – eilinį sykį gyrėsi V. Putinas, pridūręs, kad „Avangard“ jau esą gali būti gaminamas serijiniu būdu ir skrieti „daugiau, nei 20 machų greičiu, kaip meteoritas, kaip ugninis kamuolys“.
„Gerai žinome, kad kai kurios šalys kuria naujais fizikos principais paremtą ginkluotę. Yra priežasčių manyti, kad ir šioje srityje mes esame žingsniu priekyje“, – gyrėsi V. Putinas, pristatydamas dar viena kozirį – kovinį lazerinį kompleksą.
Pavyzdžiui, „pranokti visus užsienio analogus“ turėjęs ir serijiniu būdu jau gaminamas 5-os kartos naikintuvas Su-57 vis dar tebėra bandomas. Neseniai 4 tokie naikintuvai pastebėti Sirijoje, kur, anot gynybos ministro Sergejaus Šoigu, „buvo bandomi realiomis kovinėmis sąlygomis“.
Tai, kad į iki galo neišbandyti ir operacinės parengties nepasiekę naikintuvai, neturintys net žadėtų modernių variklių bandomi kovinėmis sąlygomis, ekspertai įvertino, kaip V. Putino norą pasipuikuoti ir paskubinti vėluojančių naikintuvų bandymus. Kaip ir Josifas Stalinas, kuris spartino neparuoštos technikos priėmimą į ginkluotąsias pajėgas, taip ir šiandieniai Kremliaus šeimininkai siekia žūt būt įrodyti Rusijos gynybos pramonės pranašumus.
Tiesa, to daryti nesiseka – iš žadėtų dešimčių Su-57 pagaminta vos 12, vienas jų jau sudužęs. Iš skambiai per 2015-ųjų Pergalės dienos paradą pristatytų „Armata“ sistemos tankų, kurių žadėta pagaminti per 2 tūkst., kol kas planuojamas vos šimto vienetų užsakymas.
O žadėtų „Armata“ sistemos šarvuočių „Kurganec“ gamyba iš viso sustojo. Rusijos gynybos pramonė, kuri gal ir gali pademonstruoti vienetinius stebuklus, anot ekspertų, jau ne vienerius metus tiesiog nepajėgia gaminti kokybiškų produktų serijiniu būdu. Korupcijos, prasto gamybinio darbo organizavimo kamuojama Rusijos gynybos pramonė skundžiasi darbuotojų stygiumi.
Viena po kitos Rusijos kosminės nesėkmės – krentančios raketos, dūžtantys palydovai, pajuokos iš rusų diplomatų, kuriuos praėjusią savaitę Argentinoje pričiupo su 400 kg kokaino, galiausiai rusų samdinių grupuotės „Vagner“ sutriuškinimas Sirijoje ir rusų olimpiečių dopingo skandalai V. Putinui tapo rimtais smūgiais jo paties įvaizdžiui.
„Šis karinių galimybių demonstravimas – tai silpnybės ženklas. Jis nebeturi kitų priemonių sutelkti vietinę auditoriją prieš rinkimus“, – pabrėžė A. Kolesnikovas, pridūręs, kad prieš kovo 18-ąją vyksiančius prezidento rinkimus, nepaisant neabejotinos V. Putino pergalės, prezidentui reikia parodyti tvirtybę ir sutelkti šalininkus.
O tokių Rusijoje, nepaisant oficialiai aukštų V. Putino reitingų, vis mažiau, tad viena didžiausių jo baimių esą yra ta, kad į rinkimus rusai eis dar vangiau, nei anksčiau, tad bent minimalaus legitimumo siekiančiam Kremliaus šeimininkui būtina priminti, kad tik jis yra Rusijos ateitis.
Vis dėlto, kalbėti apie ateitį, pasitelkiant ne šiaip karingą, o pasaulio pabaigos retoriką atrodo itin keista. Juk V. Putino kalbos apie naujausius ginklus reiškia nei daugiau, nei mažiau – Trečiąjį pasaulinį karą
Pavyzdžiui, branduolinių ginklų ekspertas, Matthew Kroenigas pabrėžė, kad net jei naujausiais Rusijos ginklais, kaip rodyta vaizdo įrašuose, būtų stengiamasi sunaikinti JAV vadavietes ir branduolinius ginklus – pirmiausiai tarpžemynines balistines raketas šachtose bei uostuose.
Tačiau tokia strategija, anot M. Kroenigo, nėra nauja – tai Šaltojo karo palikimas. Bet net ir užklupti „analogų neturinčių“ rusų ginklų, net ir netekę JAV branduolinio arsenalo sausumoje, amerikiečiai turėtų kuo atsakyti.
Mat jūrose visuomet budi mažiausiai 5 iš 18 turimų sunkiai aptinkamų „Ohio“ klasės povandeninių laivų, kurių kiekvienas gabena po 24 balistines tarpžemynines raketas „Trident“ su branduoliniais užtaisais. Tad bet koks smūgis JAV sulauktų atsakomojo smūgio.
„Vaizdo įrašo, kuriame puolama Florida nėra karo strategija. Tai simbolinė žinutė, tik retorika“, – pridūrė Tarptautinių strateginių studijų instituto ekspertas Markas Fitzpatrickas.
Pabrėžiama, kad V. Putinas savo kalboje svarstė strateginės ginkluotės panaudojimo galimybę, kitaip sakant tai buvo įspėjamoji kalba apie branduolinį karą, kurio pradėti niekas nenori.
Mat kaip ir JAV, Rusija taip pat turi sunkiai susekamus strateginius povandeninius laivus, kurių turimų branduolinių ginklų JAV priešraketinė gynybos sistema masinio paleidimo metu gali ir nesugebėti sunaikinti.
Kita vertus, analitikai atkreipė dėmesį į tai, kad V. Putino pareiškimai apie Rusijos branduolinius ginklus, naudojamus tik gynybos tikslais, jei bus užpulta pati ar jos sąjungininkė ne tik branduoliniais, bet ir konvenciniais ginklais, nedaug tereiškia, turint omeny, kad pati Rusija savo karinėje strategijoje yra įtvirtinusi taktinių branduolinių ginklų panaudojimą puolimo metu.
Pavyzdžiui, „Zapad“ ir kitų strateginių pratybų metu Rusija jau ne pirmus metus treniravosi pirmoji suduoti „prevencinį branduolinį smūgį“ priešininkėms, kurios Rusiją pranoksta technologinėje ir konvencinėje srityse. Tačiau net jei tokios pratybos kelia grėsmę Vakarų šalims, bet realių pajėgumų, anot eksperto A. Kolesnikovo, naujausi bauginimai tėra tušti.
„Kremlius neturi ryžto naujoms ginkluotės varžyboms su Vakarais, neturi ir galimybių, tačiau bando sudaryti būtent tokį įspūdi, kad Putinas gali bauginti visą pasaulį. Tokia strategija nelogiška“, – tikino analitikas, pabrėžęs, kad Vakarams V. Putino savigyros ir bauginimai didelio įspūdžio nesukels ir neprivers sėsti prie derybų stalo, klausantis Rusijos sąlygų.
Tai esą gali patikti nebent vidinei auditorijai, kuri mėgsta klausytis pasakų apie „didžiąją, nenugalimą, visų gerbiamą Rusiją“. O jei negerbia, tai bent jau bijos.
Vis dėlto savo kalboje V. Putinas neakivaizdžiai pasiuntė ir daugiau žinučių Vakarams, kurie nesiklausė „taikios, niekam grėsmės nekeliančios Rusijos“. Užsiminęs apie JAV, NATO ar tiesiog „Vakarų partnerių“ tariamai neįvykdytus pažadus – neplėsti priešraketinės gynybos, nepriimti naujų Aljanso narių, V. Putinas griebėsi ir akivaizdaus melo.
„Tikiuosi, kad viskas, kas pasakyta šiandieną, atgrasys potencialius priešininkus. O tokie nedraugiški žingsniai, kaip priešraketinės gynybos kūrimas ar NATO artėjimas prie mūsų sienų kariniu požiūriu yra neefektyvūs, finansiniu – nepateisinami, betiksliai“, – sakė V. Putinas, pabrėžęs, kad Rusija „niekam negrasina, nieko nesirengia pulti, atimti, nieko nepažeidžia“.
Tiesa, JAV jau pasiuntė signalų, kad naujos, iš sausumos paleidžiamos sparnuotosios raketos bandymas pažeidžia 1987 metų sutartį tarp Vašingtono ir Maskvos, o Rusijos agresija prieš Ukrainą nuo 2014-ųjų ir šimtai Sirijoje išbandytų ginkluotės priemonių sumala į miltus V. Putino teiginius apie „taikos siekiančią“ Rusiją.
Grasinimus Amerikai galima įvertinti kaip iššūkį JAV prezidentui Donaldui Trumpui, kuris neseniai pristatė naują nacionalinio saugumo strategiją ir Branduolinės padėties apžvalgą – abiejuose dokumentuose Rusija įvardijama, kaip potenciali JAV priešininkė.
D. Trumpas jau įrodė, kad jis lengvai gali būti išprovokuojamas – po grasinimais nuolat besisvaidančios Šiaurės Korėjos branduolinių ir balistinių raketų bandymų D. Trumpas Pchenjaną viešai auklėjo ir netgi tyčiojosi iš korėjiečių savo „Twitter“ paskyroje.
Be to, galima atkreipti dėmesį ir į tai, kaip V. Putinas aptakiai užsiminė apie Sovietų sąjungą, kurios griūtį anksčiau yra pavadinęs didžiausia XX a. geopolitine tragedija.
„Po SSRS griūties Rusija, kuri sovietmečiu užsienyje taip ir vadinta – Sovietinė Rusija, jei kalbėti apie mūsų nacionalines sienas, neteko 23,8 proc. teritorijos, 48,5 proc. gyventojų, 41 BVP, 39,4 pramonės potencialo, atkreipiu dėmesį – beveik pusę, 44,6 proc. karinio potencialo, SSRS karinių pajėgų padalijimo metu“, – guodėsi V. Putinas.
Nesyk viešai išsigynęs dėl Sovietų Sąjungos padarytų skriaudų ir kartojęs, kad Rusija su tuo neturi nieko bendro, dabar V. Putinas ne šiaip kone sulygino abi valstybes. Teiginį, kad Rusija „neteko“ teritorijų, galima vertinti ir kaip apgailestavimą, kuriuo V. Putinas ne tik pagrindė tariamą arogantišką JAV požiūrį į Rusijos nuomonę, bet ir kaip klaidą, kurią reikėtų ištaisyti.
Europos Sąjungos (ES) finansinės paramos Ukrainai plano idėją iškėlę Lietuvos politikai siekia, kad ši iniciatyva būtų paremta Europos Parlamente.
Tai viena iš daugelio projekte siūlomų rekomendacijų Rytų partnerystei, artėjant lapkritį vyksiančiam šios ES programos viršūnių susitikimui. Europarlamentarų parengtas projektas ketvirtadienį buvo aptartas Europos Parlamento Užsienio reikalų komitete.
„Be abejo, dirbame su Vilniumi šiuo klausimu, nes Vilnius irgi rodo aktyvumą“, – BNS sakė L.L.Andrikienė.
Pareigūnai teigia, kad kasmetinė 5 mlrd. eurų parama gali suteikti impulsą greičiau augti karo su Rusijos remiamais separatistais alinamai Ukrainos ekonomikai. Anot stebėtojų, toks investicijų planas būtų ir simbolinis paskatinimas Ukrainai nenukrypti nuo vakarietiško kurso, kol jos narystės ES galimybė atrodo miglotai.
Visgi Lietuvos politikams ir diplomatams gali būti sunku įtikinti kolegas Europos Sąjungoje, jog nepaisant korupcijos Ukrainoje siūlomi skirti pinigai verslui bus skirstomi skaidriai ir neatsidurs šalies oligarchų kišenėse.
L.L.Andrikienė teigė, jog panašią paramą ES galėtų skirti ir Gruzijai.
„Lietuvos atstovai keliavo ne tik po ES sostines ir institucijas, bet prieš porą savaičių nuvyko ir į Gruziją. Todėl nenustebkite, kad galutiniame variante atsirastų ne tik Ukraina, bet ir Gruzija“, – sakė europarlamentarė.
Lietuva yra viena aktyviausių ES Rytų partnerystės programos rėmėjų.
„Pasigedau kaimynystės reikalų. Ir pirmiausiai – nepasibaigusios agresijos prieš Ukrainą klausimų. Apskritai, kokia siūloma tolesnė Europos Sąjungos kaimynystės politika. Jeigu kalbama apie santykius su Turkija, su Balkanais ir jų perspektyvas dėl narystės Sąjungoje, tai natūralu, kad reikėtų žengti ir kitą žingsnį ir išsakyti poziciją dėl reformų Ukrainoje, Moldovoje, Gruzijoje“, – vertindamas Europos Komisijos pirmininko Jeano-Claude`o Junckerio metinę kalbą sako prof. Ramūnas Vilpišauskas.
– Pone Vilpišauskai, kokia buvo J.-C. Junckerio metinės kalbos esmė? Humanizmas, bendražmogiškos vertybės, ar kitas vertybes akcentuotumėte?
Už viso to, manau, projektuojamas siūlymas tolyn eiti visiems kartu. Ta kontroversiška diferenciacijos tarp atskirų šalių idėja, manau, kuriam laikui atidėta. Labai aiškus akcentas, kad ir euro zona yra atvira ir Šengeno erdvė bus plečiama. Apskritai visa ES bus plečiama pasirašant naujas prekybos sutartis. Tai, sakyčiau, yra netiesioginis „niuksas“ Jungtinei Karalystei, kuri apie tai taip pat daug kalba, bet neaišku, kaip tai praktiškai realizuos iki išstojimo iš ES.
Sakyčiau, kad ši kalba – aiškus noras eiti integracijos gilinimo linkme. Ir pateikti konkretūs siūlymai, ką reikėtų daryti.
– Yra ir gana prieštaringų dalykų. Pavyzdžiui, siūlymas naikinti vienbalsiškumo principą sprendžiant užsienio politikos, mokesčių klausimus. Tai turbūt ES bus priimta kontroversiškai, kaip manote, pone Pranckevičiau?
Manau, šiame kontekste kalbos apie daugumos balsų galią ir vienbalsiškumo atsisakymą yra pačios prieštaringiausios visame J.-C. Junckerio pranešime. Būtent ši idėja turėtų būti daug intensyviau svarstoma nei, pavyzdžiui, tai, kas dabar sulaukia daug dėmesio – siūlymas apjungti EK ir Europos vadovų tarybos pirmininkų pozicijas. Mano nuomone, daugeliui tai yra visiškai neįdomi institucinė inžinerija. Tai labiausiai domina Briuselio burbulo gyventojus.
– Valstybių piliečiams tai tikrai nėra joks svarbus sprendimas, bet Briuselyje apie tai bus daug diskutuojama, nes ten esantiems atrodys kaip svarbus pasiūlymas, ar ne, pone Pranckevičiau?
Bet kuriuo atveju šioks toks neaiškumas dabar yra šiuo klausimu. Galingiausių valstybių susitikime dalyvauja du ES atstovai arba vienas ir nežinia kuris.
– Galbūt esminis klausimas būtų, jei būtų siūlymas įvesti tiesioginius ES vadovo rinkimus?
Jame siūloma pakeisti politinių partijų finansavimo sistemą EP rinkimuose. Taip norima sumažinti galimybes ypatingai radikalioms euroskeptinėms jėgoms naudotis bendrijos lėšomis, kaip tai darė, pavyzdžiui, Marine Le Pen. Taip pat labai svarbus naujas etikos kodeksas komisarams.
– Kalboje nebuvo kritikuojamos nesolidarios bendrijos šalys. Labiau buvo pabrėžiamas tas egzistuojantis nesolidarumas, turint omenyje Lenkiją ir Vengriją, bet esminės kritikos nebuvo.
Pasigedote kalboje kažko, ką, jūsų nuomone, tikrai turėjo pasakyti Komisijos vadovas, pone Vilpišauskai?
Šiek tiek keista, kad to nebuvo, nors tam tikrų netiesioginių indikacijų galima atrasti, pavyzdžiui, ten, kur kalbama apie kibernetinį saugumą. Galima suprasti, iš kur ta grėsmė kyla, bet daugiau šiuo klausimu nebuvo nieko pasakyta.
– Pone Pranckevičiau, kuo jūs aiškinate tai, kad tiesiog nieko nebuvo kalbama apie kaimynystę?
Žinoma, jei pirmininkas būtų kalbėjęs apie visas užsienio politikos temas, įskaitant ir Š. Korėją, ir Artimuosius Rytus, Afrikos kontinentą, turbūt jis būtų kalbėjęs penkias valandas. Manau, labai svarbu, kad pirmininkas pirmą kartą išreiškė tokią didelę paramą tolesnei ES plėtrai po 2019 m. Taip pat daug kalbėjo apie saugumo dimensiją, naują Europos gynybos fondą, kibernetinės agentūros kūrimą, kibernetinės strategijos atnaujinimą – tai yra būtent tie dalykai, kurie stiprina mūsų veiksmus Rytų partnerystėje ir yra ypatingai svarbūs šiame regione.
Per vieną dieną įspūdžių daugiau nei per visą gyvenimą – taip kalbėjo viena iš jaunimo iniciatyvos „Nematyta...“ dalyvių po dramatiškos pažinties su Klaipėda. Nuo sielą pažadinančio saulėtekio Smiltynėje iki garsiosios Jūros šventės kulminacijos su vidurnakčio fejerverkais - per 20 valandų europietiška dvasia alsuojantis uostamiestis sugebėjo pasiūlyti mėnesio atostogų vertą scenarijų.
11 žurnalistikos studentų iš visos Lietuvos kartu su DELFI kolektyvu nusprendė parodyti savo gimtuosius miestus netikėtu kampu – kuris gi iš jų europietiškiausias, o kuriam dar reikėtų pasitempti? Tačiau vos kibus į darbus jaunųjų žurnalistų laukė netikėtumas: pristatyti savo gimtinę jie turi ne tik žiūrovams, bet ir miesto svečiams, kurie regi ne akimis, o širdimi.
Smiltynėje visos filmavimo grupės taip pat laukė paslaptingos apeigos. Muzikos terapijos ir meditacijų studijos „Dabartis“ įkūrėjas Linas Švirinas atvėrė duris į Smiltynės Karaliją ir pamokė, kaip afrikietiškų būgnų garsais praskaidrinti dangų, o taip pat ir savo protą.
Tada atėjo laikas užsukti į Smiltynės delfinariumą. Čia visa projekto komanda sužinojo nemažai intriguojančių faktų apie protingiausius jūrų gyvūnus. Ar delfinai prausiasi? Kur yra delfino nosis? Kodėl šie gyvūnai miega pramerkę vieną akį? Ir kaip jie varžosi dėl lankytojų dėmesio? Gavę visus atsakymus svečiai iš sostinės turėjo ir unikalią progą patirti itin artimą kontaktą su šiais draugiškais jūrų žinduoliais.
Pabaigusi tyrinėti Smiltynės stebuklus visa šauni „Nematyta...“ kompanija šturmavo Kuršių marių bangas. Tai buvo ne tik išsami žvejybos pamoka, bet ir tikrai ekstremalus pasiplaukiojimas kateriu. Kaip skenuoti dugną? Koks masalas geriau tinka starkiui, o koks ešeriui? Ir kodėl geriau nežvejoti prie labiausiai saugomo valstybės objekto?
Klaipėda garsėja ir savo sportininkais. Todėl miesto portretas nebūtų išsamus nepakalbinus ir vieno iš ryškiausių čia sportuojančių atletų Aurimo Didžbalio. Atvirame interviu prie pietų stalo aukščiausius apdovanojimus skinantis sunkiaatletis papasakos, kodėl kartais jis jaučiasi trapus kaip kiaušinis ir vengia net Jūros šventės.
Viešnagei krypstant vakarop visas linksmasis penketas neišvengiamai patraukė uosto link, nes ten išsirikiavo didingi „The Tall Ship Races“ lenktynių burlaiviai. Jūrų apsauga nuo užterštumo kaip ir klimato kaitos pažabojimas yra vienas iš Europos Sąjungos politikos prioritetų. Ar didžiuosius burlaivius galima pavadinti viena ekologiškiausių susisiekimo priemonių, kuri galbūt yra ne praeities reliktas, o priešingai - ateities transportas? Į šį klausimą atsako Brazilijos laivo kapitonas, kol jo pavaldiniai kaitina šviesiaplaukių lietuvaičių kraują pietietiškais ritmais ir judesiais.
Be galo ilgą ir turiningą dieną uostamiestyje vainikavo Jūros šventės fejerverkai, kuriems stebėti DELFI filavimo grupė pasirinko patį geriausią tašką – Smiltynės krantinę. Prisipažinę mylintis Klaipėdą projekto svečiai ir žurnalistai gavo netikėtą dovaną: iškart po fejerverkų uosto laivai savo signalais sugrojo jiems užburiančią muzikinę kompoziciją.
Kitame DELFI ir Europos Parlamento pristatomame laidų cikle jūsų laukia pažintis su „Nematytu Panevėžiu“.
Prieš gerą mėnesį praūžusi Jūros šventė Klaipėdoje ne tik paliko neišdildomų prisiminimų, bet ir palietė itin svarbias europinio masto vertybes – švari aplinka ir tautinis paveldas. Į uostamiestį užsukę didieji burlaiviai kuždėjo mums, kad reikia efektyviau išnaudoti ekologišką vėjo energiją, o amatininkų mugės šurmulys vienijo ir telkė žmones pozityviems pokyčiams.
11 žurnalistikos studentų iš visos Lietuvos kartu su DELFI kolektyvu nusprendė parodyti savo gimtuosius miestus netikėtu kampu – kuris gi iš jų europietiškiausias, o kuriam dar reikėtų pasitempti? Tačiau vos kibus į darbus jaunųjų žurnalistų laukė netikėtumas: pristatyti savo gimtinę jie turi ne tik žiūrovams, bet ir miesto svečiams, kurie regi ne akimis, o širdimi.
Prisipažinę mylintis Klaipėdą projekto svečiai ir žurnalistės gavo netikėtą dovaną: iškart po fejerverkų uosto laivai savo signalais sugrojo jiems užburiančią muzikinę kompoziciją.
Projekto kūrėjų ir dalyvių įspūdžiai jau visai netrukus apibendrinančioje laidoje apie visą jų apsilankymą „Nematytoje Klaipėdoje“.
Nuo Lietuvos įstojimo į Europos Sąjungą (ES) praėjo 13 metų, tačiau ne visi Lietuvos gyventojai žino, kokios valdžios institucijos gina jų interesus ir kaip jos renkamos. Viena iš jų – Europos Parlamentas (EP), vienas pagrindinių visos ES valdžios organų. Judrioje sostinės gatvėje paklausus praeivių, ar jie žino, kas renka šią instituciją, teisingą atsakymą žinojo ne visi.
Kviečiame pažiūrėti, ar vilniečiai ir miesto svečiai žino, kam priklauso EP narių rinkimo teisė.
Klaipėda nuo seno garsėja sportininkais ir šokėjais, todėl piešdama miesto portretą DELFI ir Europos Parlamento inicijuoto projekto „Nematyta...“ komanda mokėsi šokti lindyhopą bei atvirai pasikalbėjo su Lietuvos sunkiosios atletikos žvaigžde Aurimu Didžbaliu.
11 žurnalistikos studentų iš visos Lietuvos kartu su DELFI kolektyvu nusprendė parodyti savo gimtuosius miestus netikėtu kampu – kuris gi iš jų europietiškiausias, o kuriam dar reikėtų pasitempti? Tačiau vos kibus į darbus jaunųjų žurnalistų laukė netikėtumas: pristatyti savo gimtinę jie turi ne tik žiūrovams, bet ir miesto svečiams, kurie regi ne akimis, o širdimi.
Greitai pramokę šio džiaugsmą ir meilę nešančio šokio judesių projekto svečiai sujaudino net visko mačiusius šokių studijos instruktorius.
O apie pačią šventę – jau kitoje paskutinėje laidoje iš ciklo „Nematyta Klaipėda“.
Dauguma lietuvių gerai išmano Lietuvos politikos aktualijas, tačiau Europos Sąjungos (ES) politika daugeliui vis dar atrodo paini. Norėdami įsitikinti, ką lietuviai žino apie Europos Parlamentą (EP), sostinės gatvėje klausėme, kokios politinės frakcijos nariai EP sudaro daugumą.
Kviečiame pažiūrėti, ar vilniečiai ir miesto svečiai žino, kokios politinės jėgos atstovų EP dirba daugiausiai.
Daugelį gatvėje pakalbintų žmonių toks žinių reikalaujantis klausimas sutrikdė. Vis dėlto, kai kurie iš jų tvirtai žinojo, kad EP narių daugumą 2014 metais išrinktame EP sudaro Europos liaudies partijos krikščionių demokratų frakcijos atstovai.
Kaip ir bet kuriame kitame parlamente, jos atlieka svarbų vaidmenį darydamos įtaką Europos Parlamento sprendimams. Skirtingai nei kituose parlamentuose, EP politinės frakcijos jungia narius iš skirtingų šalių.
Žvejyba jūroje ir mariose sparčiai populiarėja kaip aktyvus laisvalaikio užsiėmimas gamtoje, kurį atranda tiek vyrai, tiek moterys. Kuršių mariose gauta žvejybos pamoka DELFI filmavimo komandai dar ilgai išliks atmintyje.
11 žurnalistikos studentų iš visos Lietuvos kartu su DELFI kolektyvu nusprendė parodyti savo gimtuosius miestus netikėtu kampu – kuris gi iš jų europietiškiausias, o kuriam dar reikėtų pasitempti? Tačiau vos kibus į darbus jaunųjų žurnalistų laukė netikėtumas: pristatyti savo gimtinę jie turi ne tik žiūrovams, bet ir miesto svečiams, kurie regi ne akimis, o širdimi.
Penktadienį visiškai įsigalioja Europos Sąjungos (ES) ir Ukrainos asociacijos susitarimas. Asociacijos susitarimas, įskaitant jo išsamios ir visapusiškos laisvosios prekybos erdvės (IVLPE) nuostatas, yra pagrindinė priemonė Ukrainai ir ES suartinti; juo skatinami gilesni politiniai ryšiai ir tvirtesni ekonominiai santykiai, taip pat propaguojamos bendros europietiškos vertybės.
IVLPE nuostatose pateikiama Ukrainos prekybos ryšių ir ekonominio vystymosi modernizavimo sistema, pagal kurią numatoma atverti rinkas ir šalies įstatymus, standartus bei taisykles suderinti su ES ir tarptautinėmis normomis.
Pagal Asociacijos susitarimą Ukraina įsipareigojo imtis struktūrinių reformų demokratijos, žmogaus teisų, teisinės valstybės, gero valdymo, prekybos ir darnaus vystymosi srityse. Susitarime taip pat numatytas glaudesnis bendradarbiavimas gamtosaugos, socialinio vystymosi ir apsaugos, transporto, vartotojų apsaugos, lygių galimybių, švietimo, jaunimo ir kultūros, pramonės ir energetikos srityse.
Derybos dėl Asociacijos susitarimo vyko nuo 2007 iki 2011 metų. Jis buvo pasirašytas 2014 m. kovo 21 ir birželio 27 dienomis. Nemaža dalis Asociacijos susitarimo nuostatų buvo laikinai taikoma nuo 2014 m. lapkričio 1 d., o IVLPE - nuo 2016 m. sausio 1 d.
Jei nenorite gauti pranešimų žiniasklaidai, prašome atsakyti į šį laišką žodžiu „nesiųsti“.
Ar delfinai prausiasi? Kur yra delfino nosis? Kodėl šie gyvūnai miega pramerkę vieną akį? Ir kaip jie varžosi dėl lankytojų dėmesio? Atsakymų į šiuos klausimus ieškojome vieninteliame Lietuvoje delfinariume.
11 žurnalistikos studentų iš visos Lietuvos kartu su DELFI kolektyvu nusprendė parodyti savo gimtuosius miestus netikėtu kampu – kuris gi iš jų europietiškiausias, o kuriam dar reikėtų pasitempti? Tačiau vos kibus į darbus jaunųjų žurnalistų laukė netikėtumas: pristatyti savo gimtinę jie turi ne tik žiūrovams, bet ir miesto svečiams, kurie regi ne akimis, o širdimi.
Prancūzijos prezidentas Emmanuelis Macronas antradienį pranešė palaikantis skirtingų greičių Europos Sąjungos modelį, rašo france24.com.
Prezidento teigimu, sąjungos šerdį sudarančios „avangardinės“ bendrijos šalys turėtų rodyti kelią gilesnei tarpusavio integracijai.
Savo prezidentinės kampanijos metu 39-erių E. Macronas nuolat pabrėždavo siekį iš naujo įpūsti energijos Europos Sąjungai.
„Turėtumėme įsivaizduoti skirtingų formatų Europą: judėti į priekį su tais, kurie nori žengti pirmyn ir nebūti varžomi tų šalių, kurios nenori tokios sparčios ar gilios integracijos, – antradienį sakė E. Macronas, – Mes visada žengdavome pirmyn su avangardine šalių grupe, kurią paskui sekdavo kitos“.
„Aiškiai pabrėžiu, kad nesu nusistačiusi prieš pačią ministro instituciją. Mums tereikia apsibrėžti, kokią funkciją finansų ministras atliktų“, – žurnalistams sakė A. Merkel.
Ji taip pat išreiškė paramą idėjai sukurti atskirą eurozonos biudžetą, kuris galėtų būti naudojamas paremti silpnesnes eurozonos šalis, kurios imtųsi vykdyti struktūrinių reformų.
„Ne šimtus milijardų eurų, o mažesnes sumas, kuriomis paremtumėme šalis, besiimančias reformų“, – teigė kanclerė.
Nuo Lietuvos įstojimo į Europos Sąjungą praėjo 13 metų, tačiau ne visi Lietuvos gyventojai spėjo įsigilinti, ką ir kodėl veikia didžiosios ES institucijos. Norėdami įsitikinti, ką praeiviai žino apie vieną didžiausių ES institucijų, atlikome trumpą apklausą judrioje sostinės gatvėje.
Praeivių prašėme išvardinti, kas Lietuvai atstovauja Europos Parlamente. Apklausos rezultatas nebuvo džiuginantis - pasirodo, daugelis negalėjo įvardinti didžiosios dalies Lietuvoje išrinktų atstovų Europos Parlamente.
Pastaruoju metu net ir gerai žinomi Lietuvos politikai nevengia aršios kritikos Europos Sąjungos adresu. Kas tai – prasidėjusių derybų dėl Brexit’o, kaimyninės Lenkijos dabartinės euroskeptiškos Vyriausybės vykdomos politikos ar kieno kito įtaka – sunku pasakyti.
Bet kai net proeuropietiška save pristatančioje partijoje atsiranda Seimo nario vadovaujama parlamentinė grupė už Tautų Europą, kuri yra atvirai euroskeptiška, sunku suvokti, kodėl partijos bendruomenė ir jos vadovybė tai toleruoja, tam pritaria. Europos Parlamente frakcija pavadinimu „Tautų ir laisvės Europa” yra aršių, kraštutinių euroskeptikų frakcija. O Lietuvoje, pasirodo, gali būti vienu metu ir už, ir prieš ES; toje pačioje partijoje ir Seimo frakcijoje vieni – už stipresnę ES, kiti prieš. Labai lankstus požiūris, jei nepavadinti kitaip.
Rusija – prieš, ir jai visos priemonės yra tinkamos
Mūsų viešojoje erdvėje teko matyti ne vieną mirties nuosprendį Rytų partnerystės politikai. O kritikos dėl jos neįgalumo, dėl ES impotentiškos politikos Ukrainoje, Gruzijoje, Moldovoje, Baltarusijoje lietuviškuose portaluose galima rasti kas savaitę. Ar pagrįsta toji kritika? Ar mes patys, Lietuva, padarome viską, kas mūsų galioje, kad Rytų partnerystės politika būtų rezultatyvi? Kodėl pamirštame, kad toli gražu ne visiems patinka mūsų Rytų partnerystės politika, pradėta vykdyti 2009 metais ir duodanti apčiuopiamų rezultatų? Kodėl neįvertiname, kaip įnirtingai prieš mus ir mūsų partnerius veikia Rusija, nesiskaitanti su priemonėmis, negailinti tam lėšų?
Nepaisant viso to, kantriai ir nuosekliai vykdoma Rytų partnerystės politika duoda savo vaisius. Šiuo metu Europos Sąjungą su Gruzija, Moldova ir Ukraina sieja Asociacijos sutartys, įskaitant galiojančius laisvosios prekybos susitarimus. Šios trys Rytų partnerystės valstybės jau gali džiaugtis beviziu režimu su ES: Moldova – nuo 2014 metų, Gruzija ir Ukraina – nuo šių metų. ES finansinė parama, suteikta šioms trims valstybėms, skaičiuojama milijardais eurų. Tačiau kaip visada vieniems tai atrodo daug, kitiems – mažai, vieniems – stiklinė pusiau pilna, kitiems – pusiau tuščia. Vieniems atrodo, kad problemą išspręstų šių trijų valstybių priėmimas į ES, kiti gi mano, kad toks ES elgesys išprovokuotų dar nematyto masto Rusijos agresiją. O žinant, kad ES yra 28 valstybės narės, pasiekti sutarimą dėl šių valstybių narystės ES tikrai nėra lengvas uždavinys. Todėl narystės klausimas atidėtas ateičiai. Tačiau jau ne vienerius metus dirbdama Europos Parlamente drąsiai sakau: einame ta kryptimi. Ir ateisime.
Armėnija, Azerbaidžanas ir Baltarusija – nesėkmės atvejai?
Tikriausiai pastebėjote, kad rašau apie tris Rytų partnerystės valstybes – Ukrainą, Gruziją ir Moldovą. Tačiau ta pati ES politika apima dar tris valstybes: Armėniją, Azerbaidžaną ir Baltarusiją. Pastarųjų interesai ir tikslai yra kitokie, todėl ir ES politika kiekvienos iš šių valstybių atžvilgiu yra skirtinga. Manau, kad apie Baltarusiją bus prasmingiau kalbėti po pratybų „Zapad”, laukti liko nedaug. Armėnija ir Azerbaidžanas nori partnerystės su ES, bet tai visai kitokio pobūdžio partnerystė, santykiai, nei tie, kurių siekia Ukraina, Gruzija ar Moldova. Beje, dabartinė Moldovos valdžia, jos politikos „dodonizacija” (naujojo šalies prezidenro Igoro Dodono ir valdančiosios daugumos bandymai įtikti Rusijai) Europos Sąjungą skatina rimtai svarstyti mūsų santykių su šia šalimi ateities perspektyvą.
Aukščiausiojo lygio susitikimas dėl Rytų partnerystės lapkritį vyks Briuselyje
Pastarasis aukščiausiojo lygio Rytų partnerystės susitikimas 2015-aisiais įvyko Rygoje. Jis laikomas sėkmingu ne tik dėl pasiektų susitarimų ir priimtų sprendimų, bet ir dėl to, kad po jo gerokai pasistūmėta pirmyn, siekiant mūsų bendrų tikslų, t. y. bevizio režimo, asociacijos sutarčių ratifikavimo ir įsigaliojimo ir t. t.
Europos Parlamento rekomendacijos dėl Rytų partnerystės politikos ir Briuselio aukščiausiojo lygio susitikimui
Europos Parlamentas mane ir kolegą vokietį iš Socialistų ir demokratų frakcijos paskyrė atsakingais už Europos Parlamento rekomendacijų dėl Rytų partnerystės politikos ir aukščiausiojo lygio susitikimui, lapkritį vyksiančiam Briuselyje, parengimą. Rekomendacijų projektą pristatysime Užsienio reikalų komitete rugsėjo viduryje, Europos Parlamentas dėl jo balsuos spalį. Kas man atrodo svarbu, ką siūlau?
Pirmiausia, siūlau visas šešias Rytų partnerystės valstybes vertinti pagal jų pasiektus rezultatus. Tai reiškia, kad ateityje didžiausią paramą turi gauti didžiausią pažangą suartėjant su ES pasiekusios valstybės partnerės. ES resursai ir galimybės teikti paramą yra ribotos, todėl turime elgtis diferencijuotai.
Antra, siūlau panaudoti naujus ES finansinius instrumentus (vienam iš jų, kurio biudžetas 2017–2020 m. – 88 milijardai eurų investicijoms, smulkiam ir vidutiniam verslui remti, Europos Parlamentas pritarė liepą; juo galės pasinaudoti ir, pavyzdžiui, Ukraina ar Gruzija) ženklesnei paramai akumuliuoti tokioms šalims, kaip Ukraina, Gruzija ir Moldova.
Trečia, jei visavertė Gruzijos ir Ukrainos narystė ES kol kas nėra įmanoma, galime ir turime padaryti žingsnius, kurie dar labiau integruotų mūsų partneres į Europos Sąjungą. Vienas iš galimų žingsnių – jų narystė ES muitų sąjungoje. Jungtinė Karalystė, siekianti pasitraukti iš ES, tikriausiai sieks išsaugoti narystę muitų sąjungoje, kuri jai neabejotinai naudinga. Kodėl to nepasiūlius Ukrainai ir Gruzijai, gal ir Moldovai? Truputis namų darbų, atliktų per numatytą laiką, ir galime turėti gerą rezultatą. Narystė muitų sąjungoje būtų milžiniškas žingsnis pirmyn link visavertės narystės ES.
Tai toli gražu ne visos rekomendacijos. Apie kitas išsamiau – kitame straipsnyje.
Anykščiai – miestas siurprizas. Tarp ežerų ir miškų įsikūręs nedidelis miestelis jau nuo seno traukia menininkus, rašytojus ir dvasingus žmones. Čia jie atvyksta ieškoti įkvėpimo, draugystės su gamta, o pastaraisiais metais dėl Europos Sąjungos (ES) investicijų Anykščiuose duris atvėrė ir įstaigos, kuriose patogu pradėti savo verslą.
Atverti Anykščių paslapčių išsiruošė DELFI kūrybinių dirbtuvių žurnalistai lydimi aklo svečio Justo Pažarausko.
Filmavimo grupės kelionė prasidėjo Anykščių menų inkubatoriuje – vietoje, kur po vienu stogu susibūrė daugybė iniciatyvių jaunų ir energingų žmonių.
Inkubatoriaus atsiradimas miestelyje buvo tvirtas žingsnis, kuriant europietiškomis vertybėmis gyvenančią visuomenę. Jis suteikė galimybę iniciatyviems Anykščių gyventojams įgyvendinti savo verslo idėjas ir tarpusavyje dalintis gerąja patirtimi.
DELFI kūrybinių dirbtuvių žurnalistams teko nelengva užduotis: visos dienos ekskursija jie turėjo sudominti ir aklą bičiulį. Šiam tikslui pasiekti visa filmavimo grupė sudalyvavo programoje „Sukurk savo kvapą“.
„Gamtos pilnatvės“ kvapų žinovės parodė, kaip uosle sugauti tikrąjį Anykščių kvapą ir pasigaminti savo asmeninį eterinių aliejų mišinį.
Aktyvią dieną laidos dalyviai tęsė Niūronių kaime įsikūrusiame „Arklio muziejuje“. Amatininkų dirbtuvių kompleksas tą dieną kvepėjo ką tik iškepta duona. Žurnalistams ir projekto svečiui Justui teko įsijausti į virtuvės šeimininkų vaidmenį ir patiems pamėginti išsikepti duoną. Dirbtuvių vedėja, muziejininkė Rita Vasiliauskienė, užsiminė, kad universalus duonos receptas neegzistuoja. Kiekviena šeimininkė iš savo duonkepės krosnies ištraukia unikalaus skonio kepaliuką.
Tyrinėjant duonos gaminimo padargus Justui teko įrodyti savo vyriškumą – pakilnoti maždaug 30 kg sveriantį tešlos kubilą. Tiesa, vaikinui užduotis nebuvo sudėtinga. Rio parolimpinėse žaidynėse golbolo rungtyje aukso medalį iškovojęs laidos svečias sporto pasaulyje ne naujokas ir gali didžiuotis savo ištverme.
Kol į krosnį pašauta naminė duona kepė, Anykščiai ir toliau lepino „Nematyta“ dalyvius pramogomis. Rita Vasiliauskaitė, „Arklio muziejaus“ keramikė, parodė kaip pasaulį patirti per jutimus, minkant molį. Keramikė papasakojo, kaip molio dirbinius lipdydavo mūsų protėviai ir atkleidė, kuo šis procesas primena duonos kepimą. Žurnalistai kartu su laidos svečiu galėjo pasitelkti visą savo fantaziją ir patys pamėginti susikurti unikalų molinį dirbinį.
Niūronys tarp daugybės įvairiausių amatų nustebino ir dar viena pramoga – pasijodinėjimu žirgu. Aklas laidos svečias Justas neslėpė emocijų – ši pramoga galėjo trukti ir ilgiau. Vaikinui ypač patiko, kad paragintas žirgas ėmė šuoliuoti ristele, pasijodinėjimas tapo ekstremalesnis.
Iš „Arklio muziejaus“ visa filmavimo grupė patraukė link pramogautojų ir sportininkų traukos centro – „Kalitos kalno“. Šis pramogų centras ypatingas dar ir tuo, kad visi jame siūlomi užsiėmimai pritaikyti neįgaliesiems. Jungtinių Tautų neįgaliųjų teisių konvencija, prie kurios prisijungusi ir ES, teigia, kad žmonėms su negalia turi būti užtikrinta galimybė aktyviai leisti laisvalaikį, pramogauti ir sportuoti. Be to, integrali parko politika leidžia pritraukti į jį dar daugiau lankytojų.
Pasilinksminus „Kalitos kalne“ visa komanda nusprendė aplankyti ir kitus Anykščių traukos centrus – garsųjį medžių lajų taką, miestelio senamiestį. Besidairant į spalvingus senamiesčio namelius buvo galima justi, kad miestelis iš tiesų alsuoja europietiškomis vertybėmis, kūrybine laisve ir troškimu puoselėti kitas kultūras, nepamirštant savojo identiteto.
Lietuviško kulinarinio paveldo skonį laidos dalyviai prisiminė apsilankę „Arbatos magijoje“. Be daugybės įvairių arbatos rūšių čia jie atrado ir autentiškos gilių kavos bei kitų Anykščių apylinkėse surinktų augalų gėrimų.
Savanorystės principų laikymasis ir puikus organizuotumas priartina festivalį prie kitų Europoje vykstančių festivalių. Be to, visos šventės metu vykę praktiniai mokymai, paskaitos, įvairūs užsiėmimai tapo dingstimi pritraukti menininkų iš viso pasaulio ir skatinti idėjų bei sugebėjimų mainus.
Kūrybingų muzikai atsidavusių žmonių DELFI kūrybinių dirbtuvių žurnalistėms toli ieškoti neteko. Atsidūręs festivalio meninėje erdvėje „Masinė hipnozė“ Justas atskleidė dar vieną savo talentą – aistrą muzikai. Laidos svečias pripažino, kad jo gyvenime sportas ir muzika užima skirtingus vaidmenis. Golbolas jau seniai tapęs ne tik pomėgiu, bet ir darbu, o muzikuoti jam patinka laisvalaikiu.
Pramogų ir kūrybos kupiną dieną užbaigė pokalbis su Anykščių verslininke Giedre Leitone: „Europietiškiau nerasi kaip gyvenimo Lietuvoje, šių sąlygų ir aplinkybių, ypatingai pakeliavus po užsienius, <...> Grįžęs čia atgal namo, į Lietuvą, supranti, kad čia yra puikiausia vieta gyventi. Čia yra ir kokybė, ir kraštovaizdis, ir visas grožis, ir žmonių kultūros lygis, mūsų suvokimai, mūsų bendruomeniškumas,“ – džiaugėsi moteris.
Maisto švaistymas – viena opiausių problemų visame pasaulyje. Nors milijonai žmonių planetoje badauja, vien Europos Sąjungoje (ES) per metus išmetama maždaug 88 tonos maisto. Pagal naujausias strategijas, iki 2030 metų šis skaičius turėtų sumažėti perpus. Tačiau prisidėti prie maisto atliekų mažinimo privalo visi.
Tvarus maisto vartojimas dar nėra visiems suprantamas terminas. Statistika rodo, kad didžioji dalis pasaulio gyventojų net nesupranta maisto produktų ženklinimo ir nežino, ką reiškia ant pakuočių esantys užrašai „geriausias iki...“ ar „suvartoti iki...“. Nežinantys, iki kada gali vartoti įsigytus maisto produktus, žmonės be jokios sąžinės graužaties juos išmeta kada tik panorėję. Dėl šios priežasties daugiausia maisto atliekų kaupiasi ne viešojo maitinimo įstaigose ar maisto produktų apdirbimo įmonėse, o namų ūkiuose.
Ši problema ypatingai opi pasiturinčiose šalyse, kuriose aukšta gyvenimo kokybė leidžia netaupyti. Visoje ES per metus daugiausia maisto atliekų žmogui tenka Nyderlandų (541 kg), Belgijos (345 kg), Kipro (327 kg) ir kaimyninės Estijos (265 kg) gyventojams. Paradoksalu, tačiau labiausiai nuo tokio švaistymo kenčia lengviausiai pažeidžiamos šalys, kuriose maisto neužtenka net būtiniausioms reikmėms.
Europos Parlamento nariai vieningai pritaria – maisto atliekų kiekis turi būti sumažintas, nes tai yra visos planetos etikos ir pagarbos vieni kitiems klausimas. Be to, netausojant maisto resursų kenčia ir gamta – be reikalo ariami laukai, naudojama elektra, vanduo bei papildoma darbo jėga. Sprendimų, kaip sumažinti išmetamą maistą, ieškojimas yra visų žmonių rūpestis. Šioje kovoje kiekvienas žingsnis į priekį gali pakeisti planetos veidą ir nulemti skurdžiau gyvenančių likimą.
Kaip mes galime prisidėti prie maisto atliekų mažinimo? Štai keletas paprastų būdu, kurie padeda maistą vartoti taupiau ir efektyviau:
• Sudarinėkite pirkinių sąrašus. Gerai apgalvoję, ką ketinate pirkti parduotuvėje, ne tik sutaupysite pinigų, bet ir panaudosite kiekvieną įsigytą maisto produktą.
• Tikrinkite produktų galiojimo laiką. Kai kurie maisto produktai galioja labai trumpai nuo jų įsigijimo dienos, todėl verčiau nepirkite jų daug ir dažniau apsilankykite parduotuvėje. Tyrimai rodo, kad daugiau nei pusė ES gyventojų nesupranta maisto ženklinimo reikšmės. Maisto produktai, pažymėti ženklu „geriausias iki...“ iki nurodytos datos išlieka geriausios kokybės, tačiau gali būti vartojami ir šiam terminui praėjus, tuo tarpu žymėjimas „suvartoti iki...“ reiškia, jog produktą turėtumėte suvartoti iki nurodytos datos.
• Suvartokite maisto produktų likučius. Dažnai įsigiję per daug konkrečios rūšies produkto ir jo nesunaudoję, likučius tiesiog išmetame. Tokiu būdu per metus galime sukaupti daugybę maisto atliekų. Atidžiai pagalvoję ir kūrybiškai pažvelgę į kasdienę virtuvės rutiną, tikrai sugalvotume gardžių patiekalų, kuriuose nesuvartoti likučiai rastų savo vietą.
• Įsigytus naujus maisto produktus dėkite į šaldytuvo galą. Tokie produktai galės būti naudojami ilgiau nei tie, kuriuos pirkote anksčiau, todėl pirmiausia suvartokite tuos maisto produktus, kurių galiojimo laikas trumpesnis.
• Maistą laikykite taip, kaip nurodyta pakuotėje. Jei neeksperimentuosite ir laikysitės nurodymų, išvengsite rizikos, kad produktai suges dar nepasibaigus jų galiojimo laikui. Be to, tinkamai laikomų produktų kokybė ilgesnį laiką išliks geriausia.
• Užšaldykite maistą. Jei gyvenate vienas (-a) ir nepajėgiate suvartoti didelio maisto kiekio, likusį maistą nedidelėmis porcijomis užšaldykite. Užšaldymas – vienas sveikiausių maisto apdorojimo būdų, leidžiančių išsaugoti didžiąją dalį naudingų maistinių medžiagų. Tokiu būdu jūsų produktai išliks geresnės kokybės, be to, galėsite juos vartoti ilgiau.
• Kompostuokite. Jei šalia namų turite nedidelį gėlyną ar daržą, iš maisto atliekų galite pasigaminti komposto. Maisto kompostavimas nereikalauja daug pastangų, o rezultatas bus naudingas ne tik jums, bet ir jūsų aplinkai.
11 žurnalistikos studentų iš visos Lietuvos kartu su DELFI kolektyvu nusprendė parodyti savo gimtuosius miestus netikėtu kampu – kuris gi iš jų europietiškiausias, o kuriam dar reikėtų pasitempti? Tačiau vos kibus į darbus jaunųjų žurnalistų laukė netikėtumas: pristatyti savo gimtinę jie turi ne tik žiūrovams, bet ir miesto svečiui, kuris regi ne akimis, o širdimi.
11 žurnalistikos studentų iš visos Lietuvos kartu su DELFI kolektyvu nusprendė parodyti savo gimtuosius miestus netikėtu kampu – kuris gi iš jų europietiškiausias, o kuriam dar reikėtų pasitempti? Tačiau vos kibus į darbus jaunųjų žurnalistų laukė netikėtumas: pristatyti savo gimtinę jie turi ne tik žiūrovams, bet ir miesto svečiui, kuris regi ne akimis, o širdimi.
Atsidūręs festivalio meninėje erdvėje „Masinė hipnozė“ neregintis laidos svečias Justas Pažarauskas atskleidė dar vieną savo talentą – skambinti pianinu. O jaunosios žurnalistės turėjo progą lavinti savo profesinius įgūdžius kalbindamos temperamentingus festivalio muzikantus.
Nuo Lietuvos įstojimo į Europos Sąjungą praėjo 13 metų, tačiau ne visi Lietuvos gyventojai spėjo įsigilinti, ką ir kodėl veikia didžiosios ES institucijos. Norėdami įsitikinti, ką praeiviai žino apie vieną didžiausių ES institucijų, atlikome trumpą apklausą judrioje sostinės gatvėje.
Europos Komisijos Pranešimų apie gyvūnų ligas sistema išplatino informaciją apie užfiksuotus naujus gyvūnų užkrečiamųjų ligų protrūkius ūkinių gyvūnų laikymo vietose Italijoje, Prancūzijoje ir Lenkijoje.
Italijos kompetentinga institucija informavo, kad šalies Mantova regione nustatytas didelio patogeniškumo H5N8 paukščių gripo viruso protrūkis mėsinių kalakutų ūkyje. Jame buvo laikoma 7 680 kalakutų. Visi ūkyje laikyti paukščiais turės būti nugaišinti ir utilizuoti. Tai jau 29 protrūkis Italijoje šiais metais, ankstesni protrūkiai registruoti Venecijos, Parmos, Treviso, Mantova, Veronos ir Pavios regionuose. Dėl ligos protrūkių Italijoje iš viso jau teko sunaikinti per 1 milijoną 125 tūkstančius paukščių.
Apie mėlynojo liežuvio ligos protrūkį pranešimas gautas iš Prancūzijos kompetentingos institucijos. Liga nustatyta Pietų Korsikos ūkyje, kur laikomi 149 galvijai. Šiais metais Prancūzijoje patvirtinti 747 šios ligos atvejai, vien per pirmąją rugpjūčio dekadą užregistruota 19 naujų atvejų. Prancūzijos kompetentingų institucijų pateiktais duomenimis, dėl ligos nukentėjusiuose ūkiuose iš viso teko sunaikinti 107 780 galvijų, 4 502 avis, 64 ožkas.
Pastaraisiais metais mėlynojo liežuvio ligos protrūkiai buvo užregistruoti Ispanijoje, Slovakijoje, Serbijoje, Portugalijoje, Italijoje, Prancūzijoje, Kipre, Kroatijoje.
Mėlynojo liežuvio ligos gyvuliai vieni kitiems neperduoda, ją platina kraujasiurbiai mašalai. Serganti banda būna neproduktyvi, gali gaišti apie 70 proc. ir daugiau gyvulių. Šaliai, kurioje patvirtinta šios ligos židinių, gali būti taikomi apribojimai eksportui.
Lenkijoje, kaip ir kitose regiono šalyse, didžiausių problemų kelia afrikinio kiaulių maro (AKM) protrūkiai. Naujausias AKM židinys kaimyninėje šalyje nustatytas praėjusią savaitę Palenkės Bialos apskrityje. Smulkiame ūkyje buvo laikomos 28 kiaulės. Tai jau 52 AKM židinys, šiais metais užregistruotas kiaulininkystės ūkiuose Lenkijoje. Dėl AKM čia teko sunaikinti daugiau kaip 4 200 kiaulių. Šernų populiacijoje užregistruotos 274 AKM užkrėstos vietos, kuriose 347 šernams patvirtintas AKM.
AKM siaučia taip pat Latvijoje ir Estijoje. Latvijoje šiais metais yra užregistruoti 4 AKM protrūkiai kiaulių laikymo vietose: Rygos, Preilos ir Daugpilio regionuose, kuriuose iš viso sunaikinta 20 840 kiaulių. Laukinėje šernų populiacijoje užregistruoto 557 AKM vietos, kuriose liga patvirtinta 880 šernams.
Estijoje šiais metais užregistruoti 2 AKM protrūkiai kiaulių laikymo vietose: Pernu ir Saremo regionuose, kuriuose iš viso sunaikinta 6 652 kiaulių. Laukinėje šernų populiacijoje užregistruotos 455 AKM užkrėstos vietos, kuriose nustatyti 645 AKM užsikrėtę šernai.
Lietuvoje šiais metais užregistruoti 2 AKM protrūkiai komerciniuose ūkiuose ir 17 – smukliuose kiaulių laikymo vietose. Iš viso, likviduojant ligos židinius sunaikintos 24 566 kiaulės. Laukinėje faunoje AKM patvirtintas 476 vietose, 859 šernams.
Gilių kava – vietoj pusryčių, kiaulpienių – kad greičiau susivirškintų cepelinai. Liaudiškų patarimų lobynas neretai praverčia tiems, kurie tausoja ne tik savo skrandį, bet ir sielą.
11 žurnalistikos studentų iš visos Lietuvos kartu su DELFI kolektyvu nusprendė parodyti savo gimtuosius miestus netikėtu kampu – kuris gi iš jų europietiškiausias, o kuriam dar reikėtų pasitempti? Tačiau vos kibus į darbus jaunųjų žurnalistų laukė netikėtumas: pristatyti savo gimtinę jie turi ne tik žiūrovams, bet ir miesto svečiui, kuris regi ne akimis, o širdimi.
Daugiau atradimų Anykščiuose - jau visai netrukus.
Išsamią pažintį su Vilniaus regionu galite pamatyti čia.
Kad ir kaip keistai skambėtų, tačiau vasarą Lietuvoje galima išbandyti tokią neįprastą pramogą kaip rogučių trasa - ant Anykščiuose esančio Kalitos kalno veikia atrakcionas, primenantis linkmuosius kalnelius.
11 žurnalistikos studentų iš visos Lietuvos kartu su DELFI kolektyvu nusprendė parodyti savo gimtuosius miestus netikėtu kampu – kuris gi iš jų europietiškiausias, o kuriam dar reikėtų pasitempti? Tačiau vos kibus į darbus jaunųjų žurnalistų laukė netikėtumas: pristatyti savo gimtinę jie turi ne tik žiūrovams, bet ir miesto svečiui, kuris regi ne akimis, o širdimi.
Daugiau atradimų Anykščiuose - jau visai netrukus.
Išsamią pažintį su Vilniaus regionu galite pamatyti čia.
Naminė lietuviška duona - tai gardėsis, kuriam abejingų nėra. Neįmanoma iškepti tokios pačios duonos du kartus, nes ji kas kartą gaunasi skirtinga, dar sakoma, kad elgiasi, kaip jai reikia ir net nepriklauso nuo šeimininkės pastangų. Pasakojimą apie tai DELFI išgirdo Anykščiuose esančiame etnografinių sodybų ir amatininkų dirbtuvių komplekse.
11 žurnalistikos studentų iš visos Lietuvos kartu su DELFI kolektyvu nusprendė parodyti savo gimtuosius miestus netikėtu kampu – kuris gi iš jų europietiškiausias, o kuriam dar reikėtų pasitempti? Tačiau vos kibus į darbus jaunųjų žurnalistų laukė netikėtumas: pristatyti savo gimtinę jie turi ne tik žiūrovams, bet ir miesto svečiui, kuris regi ne akimis, o širdimi.
Viešnagę Anykščiuose laidos kūrėjai tęsė Niūronių kaime įsikūrusiame „Arklio muziejuje“. Šiame amatininkų dirbtuvių komplekse žurnalistams ir projekto svečiui teko įsijausti į virtuvės šeimininkų vaidmenį ir patiems pamėginti išsikepti duoną. O „Arklio muziejaus“ keramikė parodė, kaip pasaulį patirti per jutimus, minkant molį.
Daugiau atradimų Anykščiuose - jau visai netrukus.
Išsamią pažintį su Vilniaus regionu galite pamatyti čia.
Eterinių aliejų galia iš tiesų stebina: vieni gali atbaidyti nuo uodų, kiti - įkaitina ryžtą, o treti - gydo įvairias vėžio formas, tereikia žinoti, kurių augalų aliejai atitinka konkrečius poreikius. Atsakymą pavyko rasti Anykščiuose.
11 žurnalistikos studentų iš visos Lietuvos kartu su DELFI kolektyvu nusprendė parodyti savo gimtuosius miestus netikėtu kampu – kuris gi iš jų europietiškiausias, o kuriam dar reikėtų pasitempti? Tačiau vos kibus į darbus jaunųjų žurnalistų laukė netikėtumas: pristatyti savo gimtinę jie turi ne tik žiūrovams, bet ir miesto svečiui, kuris regi ne akimis, o širdimi.
Atverti Anykščių paslapčių jaunimo iniciatyvos „Nematyta...“ komanda išsiruošė lydimi aklo svečio - Rio parolimpinių žaidynių čempiono Justo Pažarausko.
Filmavimo grupės kelionė prasidėjo Anykščių menų inkubatoriuje – vietoje, kur po vienu stogu susibūrė daugybė iniciatyvių jaunų ir energingų žmonių. Čia „Gamtos pilnatvės“ kvapų žinovės parodė, kaip uosle sugauti tikrąjį Anykščių kvapą ir pasigaminti savo asmeninį eterinių aliejų mišinį.
Daugiau atradimų Anykščiuose - jau visai netrukus.
Išsamią pažintį su Vilniaus regionu galite pamatyti čia.
Trečiadienį paskelbtos 2017 m. gegužės mėn. atliktos „Eurobarometro“ apklausos duomenimis, dauguma europiečių (56 proc.) optimistiškai vertina ES ateitį – palyginti su 2016 m. rudens duomenimis, šis skaičius padidėjo 6 procentiniais punktais. Europiečiai taip pat įvardino didžiausias savo šalių problemas.
Piliečiai kaip didžiausią ES problemą dažniausiai nurodo terorizmą (44 proc. europiečių ir net 60 proc. lietuvių).
Imigracija, kuri 2015 m. buvo laikoma didžiausia problema, dabar yra antra pagal pateiktų atsakymų skaičių (38 proc. europiečių ir 39 proc. lietuvių). Ji gerokai lenkia tokias problemas kaip ekonominė padėtis (18 proc. europiečių ir 14 proc. lietuvių), valstybių narių viešųjų finansų padėtis (17 proc. europiečių ir 10 proc. lietuvių) ir nedarbas (15 proc. europiečių ir 6 proc. lietuvių).
Pasitikėjimas ES toliau didėja ir šiuo metu jis siekia 42 proc. (nuo 36 proc. 2016 m. rudenį ir 32 proc. 2015 m. rudenį), o Lietuvoje pasitikėjimas ES sudaro 65 proc. (padidėjo 10 procentinių punktų, palyginus su 2016 m. rudeniu).
68 proc. europiečių laiko save ES piliečiais, o tai kol kas didžiausias šio rodiklio lygis. Lietuvių, laikančių save ES piliečiais, dalis sudaro net 77 proc.
Beveik pusė europiečių mano, kad esama jų šalies ekonomikos padėtis yra „gera“ (46 proc., +5 procentiniai punktai nuo 2016 m. rudens). Per pastaruosius metus ši proporcija labai padidėjo (+20 proc. punktų nuo 2013 m. pavasario; +26 proc. punktai nuo 2009 m. pavasario).
Lietuvių, manančių, kad Lietuvos ekonomikos padėtis yra „gera“, yra žymiai mažiau (26 proc., -6 procentiniai punktai nuo 2016 m. rudens).
Dvidešimt trys Europos miestai pretenduoja tapti šiuo metu Londone įsikūrusių dviejų Europos Sąjungos (ES) agentūrų, kurioms po „Brexit“ teks išsikelti iš Didžiosios Britanijos sostinės, buveine, antradienį pareiškė ES Taryba.
Devyniolika miestų pasiūlė į juos perkelti Europos vaistų agentūrą (EMA), o aštuoni – Europos bankininkystės instituciją (EBI).
„Jungtinei Karalystei traukiantis iš ES, šioms dviem agentūroms reikės persikelti. Dėl būsimos jų vietos reikės bendro 27 ES valstybių narių sutarimo“, – nurodė Taryba.
„Dabar objektyviai vertinsime visus pasiūlymus“, – pareiškė Komisijos atstovė spaudai Mina Andrejeva.
Dėl teisės tapti EMA buveine varžysis Amsterdamas, Barselona, Lilis, Atėnai, Bona, Bratislava, Briuselis, Bukareštas, Kopenhaga, Dublinas, Helsinkis, Milanas, Portas, Sofija, Stokholmas, Malta, Viena, Varšuva ir Zagrebas.
Manoma, kad konkurencija bus arši, nes EMA turi 900 darbuotojų, o EBI – 159 darbuotojus.
Naujosios buveinės bus pasirinktos taikant sudėtingą balų sistemą, kurią pareigūnai yra palyginę su Eurovizijos dainų konkursu.
Pasiūlymus Europos Komisija įvertins rugsėjį, vadovaudamasi tokiais kriterijais kaip prieinamumas dabartiniams darbuotojams, darbo galimybės jų sutuoktiniams ir mokyklos jų vaikams.
Taip pat bus įvertinta, ar šalyje jau yra įsikūrusios kitos ES agentūros.
Po to spalio mėnesį bus surengtos valstybių narių politinės diskusijos, o lapkritį įvyks slaptas balsavimas.
Kiekviena šalis galės skirti po šešis balus – tris pirmajai pasirinktai vietai, du – antrajai ir vieną – trečiajai. Nors joms leidžiama balsuoti savo nuožiūra, manoma, kad jos taip pat atsižvelgs į Komisijos vertinimą.
Jeigu kuris nors miestas gaus po tris balus iš 14 ar daugiau valstybių narių, jis bus automatiškai pripažintas laimėtoju. Priešingu atveju bus surengtas antras balsavimo ratas, į kurį pateks tik trys daugiausiai balsų surinkę miestai. Šį kartą kiekviena šalis pasirinktam miestui galės skirti tik po vieną balą.
Jeigu ir šiuo atveju nebus aiškaus laimėtojo, bus surengtas trečias ir galutinis balsavimo ratas, į kurį pateks tik du daugiausiai balsų pelnę miestai kandidatai.
Europoje keliaujantys žmonės kai kuriuose oro uostuose saugumo patikrinimo eilėse yra priversti laukti iki keturių valandų. Tokia situacija susidarė dėl sugriežtintų ES saugumo patikrų, rašo The Guardian. Be to, oro uostuose aiškiai trūksta darbuotojų tokiems keleivių srautams suvaldyti.
Tūkstančiai skrydžių atidedami dėl to, kad saugumo patikrinimo darbuotojų yra per mažai ir jie nespėja tikrinti keleivių.
„Šalys narės turi imtis visų reikalingų priemonių, kad užkirstų kelią tokiems nepatogumams ir parūpinti pakankamai darbuotojų ir resursų, kad viskas vyktų laiku“, - sakė „Airlines for Europe“ vadovas Thomas Reynaertas.
„Europos keleivių ir avialinių vardu atkreipėme Europos Komisijos dėmesį į neadekvatų laukimo laiką ir pažeistą kelionių srautą, ir paraginome surasti greitą sprendimą“, - sakė jis.
„Ypač atostogų sezono piko metu keliautojai susiduria su ilgomis eilėmis ir nespėja į savo skrydžius. Laukimas eilėje iki keturių valandų yra ilgiausias laikas šiais metais. Iš tokių oro uostų, kaip Madridas, Palma de Maljorka, Lisabona, Lionas, Milanas ar Briuselis mus pasiekia pavargusių keleivių nuotraukos, eilės tęsiasi šimtus metrų“, - piktinosi jis.
„Kai kuriuose oro uostuose skrydžių vėlavimų padidėjo 300 proc., palyginti su praėjusiais metais – šalys narės turi prisiimti atsakomybę už tai“, - sakė Th. Reynaertas.
Oro uostų darbuotojai dabar turi patikrinti į tam tikras ES šalis atvykstančių ar išvykstančių keleivių duomenis specialiose duomenų bazėse, tokiose kaip Šengeno informacijos sistema ir Interpolo pavogtų ir pamestų dokumentų registre.
Europos Sąjunga pirmadienį išreiškė susirūpinimą dėl demokratijos likimo Venesueloje, pridurdama, kad „rimtai abejoja“, ar pripažins prieštaringai vertinamą balsavimą.
„Komisija tikrai turi abejonių, ar galima pripažinti rinkimų rezultatus, – sakė vykdomosios ES valdžios institucijos atstovė. - Konstitucinė asamblėja, išrinkta abejonių keliančiomis ir dažnai smurtinėmis sąlygomis, negali būti sprendimo dalis.“
ES taip pat „smerkia perteklinį ir nesaikingą saugos tarnybų jėgos naudojimą“ ir ragina visas konflikto šalis „susilaikyti nuo smurto“, – sakė ji.
Protestuotojai puolė balsavimo punktus ir visoje šalyje barikadavo gatves, o saugumo pajėgų atsakas buvo kruvinas, kai kuriais atvejais buvo panaudoti tikri šaudmenys.
N. Maduro paskatino naująją „Konstitucijos asamblėją“ pasinaudoti savo didžiuliais įgaliojimais ir, vienu savo pirmų darbų, pašalinti opozicijos įstatymų leidėjų teisinę neliečiamybę. Protestuotojai nuogąstauja, kad naujosios institucijos paskirtis – padėti N. Maduro išsilaikyti valdžioje.
Jis sakė, kad ši diena liūdna demokratijai Venesueloje, Lotynų Amerikoje ir visame pasaulyje, kai laužomi tarptautiniai susitarimai ir šalies konstitucija, o svarbiausia, kad tai daroma prieš žmonių valią“, – sakė A. Tajani po pokalbio su Venesuelos opozicija.
Europos Sąjungą paliekanti Didžioji Britanija pereinamuoju laikotarpiu, galinčiu tęstis iki trejų metų, stengsis išlaikyti kiek įmanoma daugiau narystės Bendrijoje aspektų, penktadienį pareiškė Jungtinės Karalystės iždo sekretorius Philipas Hammondas.
Tačiau Ph. Hammondas sakė BBC radijui, kad vyriausybė rengia naują imigracijos sistemą ir kad į Britaniją atvykstantys ES piliečiai turės registruotis nuo planuojamos išstojimo datos 2019-ųjų kovą.
Po planuojamo atsiskyrimo „daug dalykų atrodys tokie patys“, o prekės bus toliau gabenamos tarp Britanijos ir ES „maždaug tokiu pačiu būdu kaip dabar“, teigė sekretorius.
„Manau, yra platus konsensusas, kad šis procesas turi būti užbaigtas iki kitų visuotinių rinkimų numatyto laiko, tai yra, 2022 metų birželio“, – pridūrė jis.
Kaip rašo dienraštis „Financial Times“, Ph. Hammondas anksčiau šią savaitę pristatė šį planą verslo lyderiams ir argumentavo, kad dėl „pagal užsakymą sukurptos“ sutarties nebus spėta susiderėti iki numatyto galutinio termino 2019-ųjų kovą.
„Jis mums sakė, kad europiečiai dabar pritaria, jog staigus atsiskyrimas pakenktų abiem pusėms“, – laikraščiui sakė vienas to susitikimo dalyvis.
Tačiau dar reikės susitarti dėl vieno iš opiausių klausimų – ES piliečių teisės atvykti į Britaniją ir apsigyventi šioje šalyje.
Ilgiau kaip dešimtmetį vykusi masinė migracija iš kitų bloko šalių pagal laisvo žmonių judėjimo principą buvo vienas svarbiausių veiksnių, paskatinusių britus per 2016-ųjų referendumą nubalsuoti už pasitraukimą iš Europos Sąjungos.
Pasak Ph. Hammondo, „europiečiai toliau galės atvykti į JK“ pereinamuoju laikotarpiu, „bet jie turės registruotis valdžios įstaigose, kad žinotume, kas atvyksta ir kas išvyksta“.
„Aiškiai sakėme, kad turės praeiti kažkiek laiko, kol galėsime įvesti migracijos tarp JK ir ES visišką kontrolę“, – pabrėžė jis.
Europos Komisijos pirmininkas Jeanas Claude Junckeris Slovakijai ir kitoms Rytų Europos valstybėms narėms ketvirtadienį pažadėjo padėti užkirsti kelią „visiškai nepriimtinam“ prastesnės kokybės maisto produktų pardavimui jų rinkose.
Rytinės valstybės narės ne kartą skundėsi dėl „maisto apartheido“ ir dėl to, kad gamintojai į šias šalis žvelgia kaip į „Europos šiukšlių dėžę“. Anot jų, maisto gamintojai taupo ingredientų, kurie naudojami įvairiose kasdienėse prekėse, sąskaita.
Kritikai ir įmonės teigia, kad šios pretenzijos yra nepagrįstos ir kad atskirose rinkose skiriasi skoniai, o ne turinys, tačiau J. C. Junckeris pažymėjo, kad ši problema yra reali ir turi būti sprendžiama.
„Man nepatinka mintis, kad kur nors Europoje galėtų būti kokių nors antrarūšių piliečių“, – pareiškė jis po susitikimo su Slovakijos premjeru Robertu Fico.
„Sieksime bendro tikslo užkirsti kelią šiam diskriminuojančiam maisto produktų tiekimo Slovakijos žmonėms būdui“, – pažymėjo Komisijos vadovas.
Anot jo, „tai yra visiškai nepriimtina.“
R. Fico, kuris šią problemą praėjusią savaitę pavadino „tarptautiniu skandalu“, palankiai įvertino J. C. Junckerio pasiryžimą spręsti šį klausimą.
„Svarbiausia man yra tai, kad Komisija ir jos pirmininkas sutinka, kad tokia problema egzistuoja ir kad pirmininkas pažadėjo skirti dėmesį šiam klausimui“, – pareiškė Slovakijos vyriausybės vadovas.
Slovakija yra pasirengusi organizuoti valstybių narių ir maisto įmonių aukščiausiojo lygio susitikimą, „kad galėtume nuodugniai apsvarstyti šį klausimą“, pridūrė R. Fico.
Pagal Europos Sąjungos direktyvas įmonės atskirose valstybėse narėse gali nevaržomos keisti produkto ingredientus, jeigu juos aiškiai nurodo ant pakuotės.
Didžioji Britanija planuoja po „Brexit“ aktyviau veikti Azijoje, o prireikus galbūt netgi dislokuoti ten savo kariuomenę, ketvirtadienį pareiškė britų diplomatijos vadovas Borisas Johnsonas.
B. Johnsonas, agitavęs už „Brexit“, sakė, kad jo šalies sprendimas pasitraukti iš Europos Sąjungos yra galimybė „iš naujo pagalvoti“ apie Jungtinės Karalystės vaidmenį tarptautinėje arenoje. Vis dėlto jis pridūrė manąs, kad būtina išlaikyti ir artimus ryšius su savo partneriais iš Europos.
„Vienas iš mano kelionės tikslų yra perduoti žinutę, kad nuo šiol būsime labiau įsipareigoję Azijos ir Ramiojo vandenyno regionui ir labiau įsipareigoję Australijai“, – laikraščiui „The Australian“ sakė Sidnėjuje viešintis B. Johnsonas.
„Vienas dalykų, su kuriuo susiduriu visur, kur nuvykstu – kad žmonės nori daugiau Britanijos, o ne mažiau. Jie nori labiau, o ne mažiau įsipareigojusios Britanijos“, – pridūrė jis.
B. Johnsonas, jau apsilankęs Japonijoje ir Naujojoje Zelandijoje, ketvirtadienį dalyvaus kasmetinėse Australijos ir Britanijos užsienio reikalų ir gynybos ministrų derybose, per kurias bus aptariami prekybos ir saugumo klausimai.
Manoma, kad daug dėmesio per šias derybas bus skirta britų siekiui pastatyti naują australų karo laivyną. Dėl pelningo sandorio pastatyti devynias fregatas Australijai britai konkuruoja su Ispanija bei Italija.
Anksčiau šiemet Australija paskelbė savo laivų statybos strategiją, kuriai ruošiamasi skirti 89 mlrd. Australijos dolerių (60 mlrd. eurų). Tai visų didžiausia suma, kurią ne karo metu australai nutarė išleisti karinio laivyno plėtrai.
Australija tokį sprendimą priėmė Kinijai pradėjus demonstruoti raumenis regione ir ėmus spartinti ginklavimąsi dėl ginčo dėl Pietų Kinijos jūros.
Pekinas reiškia teises į beveik visą Pietų Kinijos jūrą, nors į dalį šios teritorijos taip pat pretenduoja Taivanas, Filipinai, Brunėjus, Malaizija ir Vietnamas.
Šioje jūroje esančiuose rifuose Kinija supylė dirbtinių salų, kuriose gali leistis kariniai lėktuvai.
B. Johnsonas teigė, kad Britanija neužėmė „jokios pozicijos šiuo klausimu“, o Australija savo ruožtu priėmė tokį pat sprendimą.
Jo manymu, yra aišku, kad „ten turi būti gerbiami jūros įstatymai“.
„Žmonėms reikia užtikrintumo ir stabilumo. Manome, kad teisinis užtikrintumas Pietų Kinijos jūroje yra itin svarbus“, – pridūrė Britanijos diplomatijos vadovas.
„Nenorime, kad šis regionas būtų militarizuotas. Manome, kad pasaulio prekybos klestėtų, privalo būti teisingumas dėl to, kaip veiks jūros keliai“, – sakė B. Johnsonas.
Europos Sąjungos Nuolatinių atstovų komitetas (COREPER) aptarė siūlymą ES Tarybai dėl galimo sankcijų paskelbimo su Vokietijos konglomerato „Siemens“ turbinų elektrinėms transportavimu į Krymą susijusioms Rusijos įmonėms ir fiziniams asmenims.
„Galiu patvirtinti, jog galimas sankcijų sąrašo papildymas buvo aptartas COREPER posėdyje trečiadienį Vokietijos siūlymu“, – agentūrai „Interfax“ sakė diplomatinis šaltinis iš ES institucijų Briuselyje.
Šį mėnesį kilo tarptautinis skandalas, konglomeratui „Siemens“ pareiškus, jog jo gamybos dujų turbinos nelegaliai, pažeidžiant Vakarų sankcijas, buvo transportuotos į Krymą. Dėl to „Siemens“ kreipėsi į Maskvos arbitražą, reikalaudamas turbinas grąžinti projektui, kurio įgyvendinimui jos ir buvo parduotos, bei įšaldė sutartis su Rusijos valstybės kontroliuojamomis įmonėmis. Ši istorija atsidūrė Vokietijos valdžios institucijų ir Europos Komisijos dėmesio centre.
